
PATROLOGIAE TOMUS CXLIII.

HERMANNUS CONTRACTUS MONACHUS AUGIAE DIuITIS / HUMBERTUS S. R. E. CARDINALIS / S. LEO IX / uICTOR II / STEPHANUS IX / NICOLAUS II / STEPHANUS CARDINALIS / B. MAURILIUS ROTHOMAGENSIS / GERuASIUS REMENSIS / RAIMBALDUS ARELATENSIS / LEODEGARIUS uIENNENSIS / S. ANNO COLONIENSIS / ARCHIEPISCOPI / DROGO BELLOuACENSIS / IOANNES SABINENSIS / ADELMANNUS BRIXIENSIS / HUGO II NIuERNENSIS / FROLLANDUS SYLuANECTENSIS / LEO ATINENSIS / BOuO ABBAS S. BERTINI / WIDRICUS ABBAS S. GHISLENI / AuESGOTUS ABBAS S. PETRI CULTURAE CENOMANENSIS / THEUZO EREMITA ET MONACHUS / ODO MONACHUS FOSSATENSIS / ANSELMUS CANONICUS LEODIENSIS / GOZECHINUS SCHOLASTICUS / FRANCO SCHOLASTICUS LEODIENSIS / SS. ARIALDUS ET HERLEMBALDUS / BERENGARIUS uICECOMES NARBONENSIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CXLIII.


HERMANNUS CONTRACTUS MONACHUS AUGIAE DIuITIS,



HUMBERTUS S. R. E. CARDINALIS,



S. LEO IX,



uICTOR II,



STEPHANUS IX,



NICOLAUS II,

RR. PP.;

STEPHANUS CARDINALIS,



B. MAURILIUS ROTHOMAGENSIS,



GERuASIUS REMENSIS,



RAIMBALDUS ARELATENSIS,



LEODEGARIUS uIENNENSIS,



S. ANNO COLONIENSIS,



ARCHIEPISCOPI;



DROGO BELLOuACENSIS,



IOANNES SABINENSIS,



ADELMANNUS BRIXIENSIS,



HUGO II NIuERNENSIS,



FROLLANDUS SYLuANECTENSIS,



LEO ATINENSIS,

EPISCOPI;

BOuO ABBAS S. BERTINI,



WIDRICUS ABBAS S. GHISLENI,



AuESGOTUS ABBAS S. PETRI CULTURAE CENOMANENSIS,



THEUZO EREMITA ET MONACHUS,



ODO MONACHUS FOSSATENSIS,



ANSELMUS CANONICUS LEODIENSIS,



GOZECHINUS SCHOLASTICUS,



FRANCO SCHOLASTICUS LEODIENSIS,



SS. ARIALDUS ET HERLEMBALDUS,



BERENGARIUS uICECOMES NARBONENSIS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI

HERMANNI

CONTRACTI MONACHI AUGIAE DIuITIS

HUMBERTI S. R. E. CARDINALIS

SILuAE CANDIDAE EPISCOPI

OPERA OMNIA

ACCEDUNT

S. LEONIS IX,



uICTORIS II,



STEPHANI IX,



NICOLAI II,

SUMMORUM PONTIFICUM

OPUSCULA, EPISTOLAE ET PRIuILEGIA

Intermiscentur

STEPHANI CARDINALIS,



B. MAURILII ROTHOMAGENSIS,



GERuASII REMENSIS,



RAIMBALDI ARELATENSIS,



LEODEGARII uIENNENSIS,



S. ANNONIS COLONIENSIS,

ARCHIEPISCOPORUM;

DROGONIS BELLOuACENSIS,



IOANNIS SABINENSIS,



ADELMANNI BRIXIENSIS,



HUGONIS II NIuERNENSIS,



FROLLANDI SYLuANECTENSIS,



LEONIS ATINENSIS,

EPISCOPORUM;

BOuONIS ABBATIS S. BERTINI,



WIDRICI ABBATIS S. GHISLENI,



AuESGOTI ABBATIS S. PETRI CULTURAE CENOMANENSIS,



THEUZONIS EREMITAE ET MONACHI,



ODONIS MONACHI FOSSATENSIS,



ANSELMI CANONICI LEODIENSIS,



GOZECHINI SCHOLASTICI,



FRANCONIS SCHOLASTICI LEODIENSIS,



SS. ARIALDI ET HERLEMBALDI,



BERENGARII uICECOMITIS NARBONENSIS,



SCRIPTA uEL SCRIPTORUM FRAGMENTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLIII CONTINENTUR.



HERMANNUS CONTRACTUS MONACHUS AUGIAE DIuITIS.
    Chronicon cum auctariis, col. 55.---De mensura astrolabii, col. 379.---De utilitatibus astrolabii, col. 389.---De musica, col. 413.---Sequentia de beata Maria uirgine, col. 443.---Carmen de conflictu ouis et lini, col. 445.

S. LEO IX PONTIFEX ROMANUS.
    Libellus de conflictu uitiorum atque uirtutum, col. 559.---Oratio ad Adelbertum comitem, col. 577.---Notitia de cenobio S. Apri, col. 581.---Diplomata data cum adhuc episcopus Tullensis ageret, col. 583. Epistole et decreta pontificia, col. 591.

uICTOR II PONTIFEX ROMANUS.
    Epistole et decreta, col. 803.

BERENGARIUS uICECOMES NARBONENSIS.
    Querimonia aduersus Guitfredum Narbonensem archiep., col. 837.

THEUZO EREMITA ET MONACHUS S. MARIAE DE FLORENTIA.
    Prologus expositionis regule S. P. N. Benedicti, col. 845.

ODO MONACHUS FOSSATENSIS.
    uita Burchardi comitis, col. 847.

ANSELMUS CANONICUS LEODIENSIS.
    Historia episcoporum Leodiensium, col. 861.

DROGO BELLOuACENSIS EPISCOPUS.
    Epistola ad W. cepiscopum suum, col. 863.

STEPHANUS X  PAPA.
    Epistole et priuilegia, col. 869.

GOZECHINUS SCHOLASTICUS.
    Epistola ad ualcherum, col. 885.

IOANNES SABINENSIS EPISCOPUS.
    Querimonia contra Farfenses monachos, col. 909.

HUMBERTUS CARDINALIS, EPISCOPUS SILuAE CANDIDAE.
    Contra Grecorum calumnias, col. 929.---Aduersus Simoniacos, col. 1005.---APPENDIX.---Fragmentum disputationis contra Grecos, col. 1213.---Domni I. Mabillonii Dissertatio de pane eucaristico azymo ac fermentato, col. 1219.

ADELMANNUS BRIXIENSIS EPISCOPUS.
    Epistola ad Berengarium, col. 1289.---Rhythmi alphabetici de uiris illustribus sui temporis, col. 1295.

NICOLAUS II PAPA.
    Epistole et priuilegia, col. 1301.

HUGO II NIuERNENSIS EPISCOPUS.
    Epistola ad Bartholomeum Turonensem archiepiscopum, col. 1367.

BOuO ABBAS S. BERTINI.
    De inuentione et eleuatione corporis S. Bertini, col. 1369.

FROLLANDUS SYLuANECTENSIS EPISCOPUS.
    Epistola ad Berengarium, col. 1369.

WIDRICUS ABBAS S. GHISLENI IN HANNONIA.
    Epistola ad Henricum imp. cognomine Nigrum, col. 1371.

FRANCO SCHOLASTICUS LEODIENSIS.
    Specimen eius operis de quadratura circuli, col. 1373.

B. MAURILIUS ARCHIEPISCOPUS ROTHOMAGENSIS.
    Epistola ad episcopum Ebroicensem, col. 1387.---Professio fidei de sacramento corporis et sanguinis Christi, col. 1389.---Epitaphia Rollonis et Guillelmi Longe Spathe, Northmannie ducum, col. 1389.

RAIMBALDUS ARELATENSIS ECCLESIAE ARCHIEPISCOPUS.
    Diplomata, col. 1393.

GERuASIUS REMENSIS ARCHIEPISCOPUS.
    Epistole ad Nicolaum II et Alexandrum II, col. 1399.---Diplomata, col. 1401.

LEODEGARIUS uIENNENSIS ECCLESIAE ARCHIEPISCOPUS.
    Charte, col. 1403.

STEPHANUS SANCTAE ROMANAE ECCLESIAE CARDINALIS.
    Canones concilii Turonensis, col. 1409.---Epistola ad Ioannem Dolensem episcopum, col. 1411.---Diploma pro monachis uindocinensibus, col. 1413.

LEO ATINENSIS EPISCOPUS.
    De inuentione corporis B. Marci martyris, col. 1415.---Priuilegium pro canonicis et clericis Atinensibus, col. 1423.---Sermo de passione B. Marci, col. 1423.---Sermo in octaua eiusdem, col. 1427.

AuESGOTUS S. PETRI CULTURAE CENOMANENSIS ABBAS.
    Epistola ad Anselmum, postmodum Cantuariensem archiep. col. 1431.

SS. ARIALDUS ET HERLEMBALDUS
    Acta, col. 1433.---S. Arialdi conciones tres, col. 1515.

S. ANNO COLONIENSIS ARCHIEPISCOPUS
    Diplomata, col. 1585.




ERRATA.---Col. 869: Stephanus X leg. Stephanus IX.




Main uolume text





ANNO DOMINI MLIu.
HERMANNUS CONTRACTUS MONACHUS AUGIAE DIuITIS.





NOTITIA HISTORICA IN HERMANNUM CONTRACTUM.


 Hermannus Contractus , Augiensis cenobii singulare decus et totius Benedictini ordinis lucidissimum iubar, anno Christi 1013, Xu Kal. Augusti, patre natus est Wolferado, comite ueringensi, matre autem Hiltrude. Hic puer in Augiam ductus, cum bone quidem indolis esset, ingenium tamen rudius, litterisque addiscendis minus idoneum expertus est. Quare beate uirginis opem, cuius singulari patrocinio iam se pridem deuouerat, inclamare cepit, que felicius ingenium illi quantocius impetrauit. Hinc breui tempore linguam Latinam, Grecam Arabicamque ita perfecte addidicit, ut quamlibet earum ueluti uernaculam pronuntiaret. Peta sui temporis fuit preclarus, historicus excellens, musicus insignis, philosophus theologusque  prestans, mathematicus doctissimus eque ac ingeniosissimus, ita ut laudem illi tunc nemo preripuisse uideatur. Tanta enim ingenii dexteritate de astrolabio scripsit, ut a multis ipsius astrolabii inuentor haberetur. Composuit primo magna cum diligentia Chronicon succinctum et ualde apertum, quod ab exordio mundi ad euum usque suum, ad annum nempe Christi 1054, perduxit, quod sepius impressum auctius ab Henrico Canisio tom. I Antiq. Lect. editum est, insertumque tom. XI Biblioth. Patrum; de musica lib. I; De monochordo lib. I; De eclipsibus lib. I; De quadratura circuli lib. I; De computo lib. I; De physiognomia lib. I; De conflictu rhythmomachie lib. I; De astronomia commentarius, et de compositione astrolabii lib. III; De utilitate  astrolabii lib. I; De uitis plurium sanctorum lib. I; Historias siue officia Annuntiationis B. uirginis et S. Marie Magdalene; Historiam etiam de SS. angelis, sequentias de ascensione Domini, Rex omnipotens, etc.; De Assumptione B. uirginis, Aue, preclara maris Stella, etc.; De Spiritu sancto: ueni, sancte Spiritus, et emitte celitus. Responsorium, Simon Bariona, etc.; sequentias preterea, responsorias cantilenasque plurimas dictauit, quas inter celeberrime et toti Ecclesie utiles iuxta et grate sunt antiphone; Salue, Regina, etc., Alma Redemptoris, etc. Preter ista etiam omnia rhetoricam et pesin Aristotelis ex lingua Arabica in Latinam uertit, multaque alia innumera luculenter  scripsit; et demum posteaquam uirtutibus quidem omnibus egregie inualuit, corpore tamen uix debilia membra sustentans animam Creatori suo, cui unice in hac uita placere studuit, reddidit post partum uirginis anno 1054, et in predio parentum suorum Adelshusen translatus est.

Tametsi uero hic prolubium mihi esset supersedere concertationibus non necessariis, quia tamen quotidie alii atque alii historias nouas semper scribunt, quibus pro arbitratu suo sententias quasuis etiam manifeste falsas ad rumusculos populi captandos uenditant, existimo satius futurum si ea saltem, que de Hermanno nostro ab iis falso asserta sunt, etiam quam breuissime refutarem, ne, si tacerem, nullum argumenta nostra robur, quo nosmet  cum Contracto tueremur, credi possent habere.

Trithemius proinde, monachis Augiensibus immerito iniquior, pluribus locis scripsit Hermannum nostrum San-Gallensem fuisse, quem eius errorem alii secuti in turpiores etiam lapsi sunt. Nam ut conceptam semel animo falsam opinionem tuerentur, asserere ausi sunt Helpericum S. Galli, ceteroqui eruditissimum monachum, Hermanni preceptorem fuisse ac magistrum; eique e uita abeunti in San-Gallensi gymnasio Hermannum substitutum, ut nimirum, si omnia tam belle conuenirent atque cohererent, nemo amplius Hermanni monachatum San-Gallensem in dubium reuocare, nedum impugnare tentaret. Ne autem uidear nullum huiusce commenti auctorem citare posse, iubeo lectorem Iacobi Meckii  libellum De episcopis Constantiensibus Germanico idiomate editum adire, ubi ille hanc fabulam rotunde, deque ueritate eius nichil sollicitus enarrat, tamque certam et notam existimat, ut etiam nullum pro se neque argumentum neque auctorem adducat. Unde uero hunc errorem hauserit, mihi nondum liquet. Optarem uero ut scriptores et historiculi tales que sibi incomperta sunt silentio preterirent, nec cum tanto aliorum preiudicio magnam uani honoris existimationem et apud ignaros homines plausum mercari studerent. Quare enim primulum citatus scriptor Helpericum San-Gallensem ait Hermanni fuisse magistrum, nullo antiquitatis allato argumento? Nam hoc elicuit ex scriptis aliquibus Helperici,  aut ipsius Hermanni, aut ex scriptura alia ueteri et authentica? Ostendat, si quod eiusmodi reperit, et ueritatis radium nobis non inuideat, ut et ipsi, quod equum est, credamus; si autem, quod autumo, nichil tale inuenit, quid tam audacter quod nescit affirmat? Sed quid acerbius in hominem inuehor, quem opinor errore suo nichil nobis incommodaturum, sed profuturum plurimum? Si enim ego demonstraro Helpericum longe antequam Hermannus in lucem natus sit, mortem obiisse, nunquid non concidet totum eius fundamentum? Et cum falsum esse probauero Hermannum Helperici discipulum fuisse, annon languescet quoque, si non exstinguatur, opinio, quod putat Hermannum in S. Galli cenobio monachum fuisse? Ita profecto continget:  quo enim fragilior infirmiorque isthec opinio reddita fuerit, eo nostra fortior certiorque euadet. Siquidem cum falsum apparuerit Hermannum Helperico in schola San-Gallensi successisse, minus dein etiam uerum apparebit illum in S. Galli monasterio cenobitam fuisse. Ut ergo errorem hunc citius deprehendamus, necessarium est peruestigare prius quo euo uterque, tam Helpericus quam etiam Hermannus, floruerit. De Helperici quidem etate nichil certius possum scribere quam quod San-Gallenses ipsi scriptores tradunt, maxime uero R. P. Iodocus Mezlerus, antiquitatum sui monasterii scriptor et illustrator egregius, qui in libro De uiris illustribus monasterii S. Galli, ubi de Walafrido Strabo tractat, sic ait: Nostros certe Patres Helpericum  et Werembertum fuisse discipulos eiusdem Rabani scimus, etc. Si ergo Helpericus discipulus Rabani fuit, necesse est fuisse ante annum 847, quo Rabanum archidiecesi prefectum esse docent Contractus in Chronico, Baronius Annal. tom. X, ad predictum Christi annum. Hinc uero ulterius colligere licet Helpericum natum fuisse ante annum 828, cum probabile sit, quando Fuldam e S. Gallo studiorum causa missus est, ad minimum septemdecim annorum fuisse, et duobus aut tribus circiter annis ibidem Rabanum sacras litteras exponentem audiuisse, quod, ut dixi, ante annum 847 oportuit fieri. Nam credibile non est Rabanum, iam archiepiscopum grauissimisque curis distentum, scholas habuisse. Hoc ergo ueluti fundamento supposito, uidebimus  preterea quo tempore Helpericus, si Hermanni magister fuit, docere debuerit. Imprimis enim ipse Hermannus in Chronico scribit se natum anno 1013, litteris uero septennem traditum anno 1020. Ergo post annum 1020 adhuc uixit Helpericus, imo diutius, quandoquidem a predicto scriptore dicitur Hermannus in schola S. Galli Helperico succenturiatus; neque enim Hermannus, septennis adhuc puer gymnasio eidem prefui potuit, sed cum iam prudentia ualeret, et maturus satis esset, quod ante uicesimum quartum etatis annum uix contigisse credendum est. Si demus ergo Hermanno 24 annos antequam ludimagister San-Gallensis constitutus sit, reperiemus hoc non potuisse fieri ante annum Christi 1037. Cum  igitur, quod meminisse potest lector, supra probauerimus Helpericum natum circa annum Christi 827, sequetur illum ultra 200 annos uitam suam produxisse, ut iam Germania etiam nouum se habere Nestora gloriari possit, neque suum Grecie inuidere debeat.

Et licet sepe citatus scriptor etatem Hilperico satis longam attribuat, dicatque illum ad nonagesimum septimum usque annum peruenisse, ut forte, quod de Hermanni sub Helperico discipulatu finxit, uero similius appareat; non tamen satis finxit. Si enim uult ut fabulosa eius opinio subsistat, necesse est ut ad nonaginta sex annos centum et quatuordecim alios adiiciat. Perpendant ergo in quantos errores contrarie opinionis auctores labantur, dum  quam semel de Hermanni professione arripuere sententiam, mordicus connituntur. Neque uerosimile est quod aliquis opinari posset, fuisse forte duos Helpericos apud S. Gallum, quorum unus sub Rabano, alter cum Hermanno floruerit eiusque magister esse potuerit. Dico enim me neminem adhuc legisse qui duos huiusce nominis doctores faciat. Trithemius etiam, cuius ab aduersariis fides hic miropere extollitur, unum solummodo Helpericum nominat, quem plerumque Hermanno etate facit parem, aut etiam supparem et iuniorem, presertim in Catalogo de scriptoribus ecclesiasticis, quem post libros De uiris illustribus ordinis nostri scripsit. Ibi enim ait Hermannum uixisse sub Henrico II imperatore, circa annum Domini 1040; Helpericum uero circa annum  1069, sub Henrico III imperatore. Ecce ergo quod neque secundum Trithemii opinionem , Helperico ille in schola San-Gallensi substitui potuerit. Sed quid istis figmentis iam sufficienter improbatis diutius immoror? Prodamus aliquando iam nos quare nobis Hermanni monachatum ascribamus, et cur San-Gallensibus abnegemus. Quod ad nos spectat, dicimus solidiora argumenta ad eius professionem in Augia emissam probandam non posse produci quam que hactenus Arnoldus Wion et Christianus, Urstisius aliique ueritatis amantes ex ipsomet Hermanno protulere, qualia sunt que habet in Chronico ad annum Christi 1048. ubi sic dicit: Imperator  Ratispona, ubi  Pascha egit, digressus, Alemanniam repetit, et in Augiam nostram ingressus octauo Kal. Maii, nouam S. Marci euangeliste patroni nostri basilicam, a domino Bernone abbate constructam, se presente a Theodorico Constantiensi episcopo dedicari fecit, et eiusdem sancti festo apud nos octo, Ascensionem Domini Turegi, Pentecostem Soloduro celebrauit, etc. Hactenus Hermannus, quem fusius de Augia sermocinantem eo libentius audiuimus, quo maius hic nobis sue professionis locum inueniendi lumen prebuit. Tam luculenter enim hic scripsit, ut ea que attulimus non indigeant nostris scholiis illustrari, clarioraque sint quam ut ullo alio interprete opus habeant. Quid enim expressius dicere potuisset, quo se Augiensem  assereret, quam quando dixit: Imperator Augiam nostram ingressus, S. Marci patroni nostri basilicam dedicari fecit. Festum S. Marci in Augia apud nos egit? Rectene San-Gallenses, dum narrare uellent imperatorem in Augia festum S. Marci euangeliste, eius loci patroni, celebrasse, dicerent: Imperator apud nos festum S. Marci patroni nostri peregit? Si enim ita dicerent, quis, obsecro, non existimaret imperatorem festum S. Marci apud S. Gallum celebrasse, cum econtra Hermannus dicat in Augia hoc factum! Quis etiam non inde colligeret S. Marcum euangelistam apud San-Gallenses esse patronum, eiusdemque sacras reliquias ab iis asseruari; cum tamen Hermannus ad annum 830 referat solummodo ad Augiense monasterium delatas? Quoniam uero  hec omnia sunt ualde absurda et a ueritate alienissima, sequitur a nemine alio istud Chronicon potuisse scribi quam a monacho Augiensi. Cum autem constet Hermannum huius Chronici esse auctorem, sequitur etiam euidenter illum fuisse Augie monachum. Nihilominus tamen, etiamsi ista sint uerissima, audiamus quid contra respondeat, qualiterque uerba ex Hermanno adducta explicet R. P. Iodocus Mezlerus, qui cap. 26 lib. De uiris illustribus S. Galli, ubi de Hermanno tractat, sic disserit: Allucinantur uero qui putant Hermannum S. Galli monachum non fuisse. Enim uero ex eo quod Hermannus, cum Augiam nominet suam, »Augia nostra,« »imperator Augiam nostram ingressus, S. Marcum nobiscum egit,« similibusque utitur, non plus elicitur  quam Hermannum in Augia eo quo imperator aduenit tempore fuisse, uel summum illud, Hermannum iam tum in Augiam receptum, stabilitatem suam in ea fortasse firmasse. Bene enim potuit Hermannus in S. Gallo religionem in principio profiteri et dein in Augiam transmeasse, etc. Hactenus ille. uidesne, lector, quomodo nodum hunc duplici telo conetur perstringere. Posteaquam enim animaduertit primum infirmius esse, etiam secundum adhibuit. Ratus est enim primo Hermannum forte tum in Augia hospitatum illi dedicationi cum aliis extraneis interfuisse. Sed etiamsi fingamus hoc factum, non tamen statim hanc ob causam Hermannus Augiam debuit uocare nostram, neque S. Marcum patronum nostrum. Nullus enim hospes et aduena, dum uix alterius monasterii  limen salutasset, mox ad illud acquireret ius ut, iam proprii monasterii oblitus, illud in quo hospitaretur uocaret suum. Quis ergo non uidet Hermannum, dum talibus Augium uerbis descripsit, se quoque inter Augie monachos numerasse? Cum proinde Mezlerus perspexisset hac prima sua responsione argumenti uim nondum labefactari, adiecit alteram, diuinauitque Hermannum potuisse prius apud San-Gallenses professionem emittere, et dein, quando in Augiam transmeauit, ibidem professionem renouasse stabilitatemque firmasse. At cum hoc probationibus careat, gratis asseritur. Licet uero allatis exemplis conetur probare ante et post Hermannum Augienses quosdam ad S. Gallum transiisse, ibique  de nouo professos esse, non tamen ideo mox asserendum etiam Hermannum quoque et alios id factitasse, cum rationes cur denuo hoc affirmemus possint dari, pro alio non item. Sed si etiam concederemus hoc factum, nichilominus Hermannus magis ad Augienses quam ad San-Gallenses pertineret. Certum est enim illum, si e S. Gallo in Augiam transiit, ibique stabilitatem firmauit, iuri suo, quod ad illud monasterium habuit, prius renuntiasse, uicissimque abbatem San-Gallensem cum conuentu eumdem ab obedientia sua absoluisse liberumque dimisisse. Si ergo res ita sese habeat, cur San-Gallenses, qui Hermannum tunc sponte dimiserunt, nunc repetunt et ad se nolentem reuocant? Annon Mezlerus paulo supra concedere iussus est Hermannum, postquam  in Augiam e S. Gallo transmeauit, ibi stabilitatem suam firmasse? Quomodo autem reuocari potest, qui stabilem se in Augia futurum iurauit? Noster est ergo, et frustra post tam longam multorum temporum usucapionem repetitur, qui etiam sponte sua ante sexcentos annos indissolubili nexu cum licentia quoque San-Gallensium Augie se alligauit. At tandem Mezlerus, ubi neque secundam hanc responsionem animaduertit pro San-Gallensibus stare, in eam denique opinionem inductus est, ut diceret Hermannum in Augia quidem, quando ita scripsit, fuisse, potuisse tamen ad S. Gallum redire, constareque ex Trithemio monachos olim pro pleniore scientia assequenda ad diuersa monasteria missos; cumque hoc de discipulis sit certum, de magistris  longe fuisse certissimum.

Opinatur tertio Hermannum e S. Gallo in Augiam iam missum, ut iuuentutem bonis litteris imbueret uerum et hec improbabilis responsio prorsus et ueritati consentanea minime est. Nam preterquam quod tantum ad uim argumenti nostri declinandam sit excogitata, probarique aliquo testimonio nequeat, incredibile etiam est hoc contigisse tum quod Augiense monasterium tunc aduentitio magistro opus non habebat, cum sub Bernone abbate, editis libris celeberrimo, uiris doctissimis ita floruerit, ut omnium scientiarum culmen fastigiumque transcenderet; tum etiam, si demus aliquem a S. Gallo magistrum schole Augiensi in subsidium missum, non tamen uidetur Hermannus potuisse mitti, qui corpore  semper et ualetudine infirmus, omniumque membrorum ferme destitutus est usu, sed alius corpore uegetior, et iis omnibus sufferendis accommodatior; tum denique etiam, quod non existimem, Hermannum sui eui facile scientissimum, eruditissimumque, e suo monasterio alio fuisse ablegatum, cum sciamus hodieque thesauros pretiosos et raros diligentius custodiri. Sed attendat lector quod ultimo denique contra argumenta nostra abiiciat Mezlerus. Hic cum pensiculatius robur eorumdem examinasset, sensissetque humeros suos grauiter premere, neque ostium quo erumperet patere, in omnes se partes anxius uersauit, ut graue iugum scapulis suis excuteret. Occasionem demum certam elabendi se inuenisse  ratus negare incipit, que ex Chronico predicto adduximus, uerba esse ab Hermanno scripta, sed esse ab aliquo alio appendicis loco adiecta, dicitque se in Annalibus suis, a me nec uisis nec lectis, hoc demonstrasse.

At si huc tandem ueniendum erat, poteram omittere ea que hactenus probauimus, poterat et Mezlerus tres a se magno studio excogitatas responsiones preterire, et unico neganti uerbo totum argumenti robur deiicere, omnemque litem componere. uerum est enim, si ea uerba Hermanni non sunt, nos hactenus parum probasse; si autem sint, ut nullus ambigo, uerum quoque est nos Hermannum nobis euidenter asseruisse. Licet uero ille dicat se in suis Annalibus hoc demonstrasse, miror tamen certe unde  probet. Etenim, si diuinare liceat, suspicor illum inde uelle colligere quod in Chronico auctiori, ab Henrico Canisio edito, multa reperiantur que sint ab aliis interiecta. Et tametsi non ignorem hoc uerissimum esse, uerba tamem illa que supra posuimus, certum est esse Hermanni; siquidem in omnibus, quas quidem me uidere contigit, editionibus, et antiquis et recentioribus, tam auctioribus quam diminutioribus, reperiuntur, ut nichil etiam de manuscriptis aliis dicam. In nostro certe peruetusto exemplari  licet a recentiore manu plura sint apposita, que etiam in editionem Canisii irrepsere, uerba tamen suprascripta continuato et ueteri simillimo charactere in ordine  suo posita cernuntur. Ostendant aduersarii, si tale aliquod uetus manuscriptum habent, ubi hec uerba non inueniantur. Et licet etiam tale haberent, et ostendere possent, non tamen probabunt supradicta uerba ab alio esse superaddita, cum uero simile sit Hermannum Chronicon suum non semel duntaxat composuisse, sed post aliquos annos correxisse, et rebus aliis etiam auxisse, prout aperte etiam indicant Urstisius et Canisius, affirmantque illam tam multarum editionum uarietatem diuersitatemque inde solum oriri. Atque de his fusius hucusque disputauimus, ut scilicet ostenderemus locum quo Hermannus in Chronico Augiensem se insinuauit, non adeo segniter tanquam obscurum, aut Chronico nouiter  affictum et adulterinum esse pretereundum, sed ueluti clarum imprimis, luculentum et genuinum esse notandum, ut merito, si etiam aliud argumentum non suppetat, Hermannum nobis astruxisse constare possit. Unde mirum est Mezlerum asserere ex eo loco nichil contra San-Gallenses probari. Ut enim preteream, quod supra uberius pertractaui, unum hoc, quod Hermannus S. Marcum patronum nostrum dixerit, ad persuadendum in Augia illum cenobitam fuisse, sufficere Mezlero poterat. Meminisse enim debebat, se supra persimili argumento probasse, Walafridum sub disciplina abbatis S. Galli uixisse, quod uidelicet in prologo uite S. Galli eumdem uocitauerit patronum nostrum. Si ergo Mezlero subinferre licuit neminem S. Gallum patronum  nostrum potuisse dicere, qui patrimonii eius portio nulla unquam fuerit, cur et mihi non liceat asserere neminem quoque potuisse S. Marcum patronum nostrum nominare, qui patrimonii eius etiam portio nulla fuerit unquam. Et reuera inde sequi debuit, quod tamen cap. 12 supra refutauimus, Walafridum San-Gallensem fuisse, multo magis sequi debet Hermannum Augiensem fuisse, cum pluribus et diuersis uocabulis uno eodemque loco tam luculenter hoc indicet. Iam uero producant etiam aduersarii locum aliquem ex Chronico, quo San-Gallensem illum probent. Forte sicut S. Marcum, ita et S. Gallum uocat patronum nostrum, aut ex uerbis aliis forsan colligitur fuisse San-Gallensis? uerum ego nuspiam quid tale inuenio, imo uero potius contrarium non obscure  colligo ex eo quod ad annum Christi 977 scribat: Apud S. Gallum Ymmo abbas prefuit annis octo, qui templum patroni sui adornare studuit, etc. Quis, amabo, credat Hermannum fuisse San-Gallensem, cum hic consueto abstineat S. Gallum nominare patronum nostrum, cum tamen si San-Gallensis fuisset, hic minime oporteret? Cur S. Gallum Ymmonis abbatis solum patronum dixit, et suum preteriit? Certe non aliam ob causam quam quod non ignorauit Augiensem se esse monachum et S. Marci filium.

Hactenus ergo euidenter ex ipso Hermanno probauimus eum Augiensem non San-Gallensem fuisse. Frustra igitur nobis Trithemii dissentientis auctoritas obtruditur, qui historiarum diuersissimarum uarietate  obrutus, particularibus istis questionibus examinandis minus insudare potuit. Etenim preter ipsummet Hermannum opponimus Bellarminum De scriptoribus ecclesiasticis; Antonium Posseuinum in Apparatu sacro; Antonium de Yepes Hispanum in Chronico generali ord. S. Bened.; Arnoldum Wion in Lig. uite; Henricum Canisium, Carolum Stengelium, Christianum Urstisium, aliosque innumeros, qui omnes concorditer asserunt, Hermannum Augie fuisse monachum; pluresque eorum inde suspicantur Trithemii errorem fuisse ortum, quod forte prima illa et uulgata Hermanni editio ex codice San-Gallensi fuerit transcripta. Hinc etiam non subticendum existimo Hermannum ubique in ueteribus manuscriptis  exemplaribus uocari monachum Augiensem, nunquam San-Gallensem, quod Arnoldus Wion diserte testatur. Unde longe aberrant a uero qui nostram de Hermanni monachatu Augiensi sententiam uocant nouam, putantque primum ab eo qui Francofordianam editionem promouit inuentam. Hoc enim melius refelli non potest quam si uetera inspiciantur exemplaria, que aliquot centenis annis ante Francofordianam editionem scripta sunt, queque Hermanni monachi Augiensis nomen in fronte exaratum gestant. Tale exemplar reperitur Auguste apud S. Udalricum, ex quo Henricus Canisius suam editionem exscripsit. Tale etiam fuit illud quo Urstisius fuit usus, talia fuerunt ea que Arnoldus Wion se uidisse aut legisse asserit; talia sunt mulla  hinc inde in uariis bibliothecis asseruata. Quomodo ergo  nemo unquam dubitauit Hermannum fuisse S. Galli monachum antequam eius Chronicon Francoforti prodiret? uerius proinde dixerim ego ante Trithemii tempora neminem exstitisse qui non crederet Hermannum fuisse Augiensem, quod antiqua exemplaria, de quibus modo dixi, docere possunt. Porro ut tandem controuersiam hanc finiamus, audire etiam ultimo liberet que San-Gallenses argumenta, quas rationes quosque antiquos codices pro se abducant, quibus Hermannum sibi ascribant. Hactenus enim nichil allatum est quo San-Gallensis probaretur. Quare si etiam sciretur non fuisse Augiensis, nondum tamen constaret esse San-Gallensem. Unde preposteram esse censes eam  disputandi rationem, quando audacter quidem aliene sententie, quantumuis munite, insultatur, propria uero negligitur, nullisque argumentis obfirmatur. Si ergo San-Gallensium rationes nostris aliquando efficaciores perspexerimus, nemo ambigat nos ueritati libenter locum daturos, litemque mox omnem sepulturos. uerumtamen donec ab iis certiora inueniantur, noster maneat tantisper Hermannus, et cum speremus fore ut uix certiora inueniant, nobiscum etiam perennabit.


APPENDIX.

Iam a me isthec controuersa de Hermanni professione concertatio finita erat, et sepius memorato R. P. Mezlero San-Gallensi transmissa, ut, si quid minus in ea uideretur firmum et solidum, annotaret,  ac contrariis, si robustiora haberet, argumentis refelleret. At nichil ille, preter antiquam illam suam toties repetitam crambem recoxit, asserens uerba illa Chronici, quibus supra fusius relatis probaueramus Hermannum Augiensem esse, non esse fetum Hermanni, addiditque totam reliquam Chronici partem que est ab anno 1040 esse supposititiam, et auctarii loco ab aliquo alio superadiectam; quod euidenter ratus est inde se demonstrasse quod uidelicet in antiquiori Chronico mors et laudes Hermanni ad annum Christi 1054 descripte inueniantur. Hoc autem certe Hermannum prestare nequaquam potuisse, sed necessum esse ab alio factum; de quo ego plane non ambigo, et libenter ipse fateor mortem eius ab alio esse descriptam, sicut et alia  que eius obitum secuta sunt. At intelligere ego nulla ratione possum cur statim etiam ea omnia que mortem eius precedunt, ab anno scilicet 1040 usque ad annum 1054, in quem obitus eius incidit, Hermanno adiudicanda sint. Equidem suspicor non aliam ob causam hoc excogitatum quam ut uerba illa anno Christi 1048 posita, quibus Hermannum Augiensem fuisse aperte conuiceramus, spuria et incerta redderentur. Unde si nichil aliud superesset, totum sententie nostre fundamentum rueret, et per consequens San-Gallensium opinio fortior euaderet. Si dicas diuersitatem styli et methodi diuersum etiam auctorem loqui, dicam ego stylum et methodum eamdem, eumdem auctorem clamare, quod  certissimum est, et in Chronico auctiori per Canisium edito, et nunc etiam tom. IX Biblioth. Patrum inserto manifeste apparet, prout equi et sapientes rerum censores, quorum arbitrio iudicium nostrum libenter subiicimus, dispicere possunt. uerum quidem est ordinem in antiquiori illo Chronico ab anno 1040 ad finem usque longe uideri diuersum, tum quod multo fusior et longior hic sit, tum etiam quod in antecedentibus singulos etiam annos regiminis Romanorum imperatorum apposuerit, qui in posteriori parte omissi sunt, Christi annis solummodo notatis. At reuera Chronicon nouum et auctius nunc euulgatum, quod pro genuino et legitimo Hermanni fetu habendum est, ubique sibi simile prorsus est. Causa uero quare in posteriori parte prolixior sit,  sine dubio illa est, quod ea que recentiora fuerunt, et etate sua euenerunt, explicatius et maiori cura sibi duxerit scribenda, quam ea que ab orbe creato ad sua usque tempora contigere, que, ut opus suum chronologicum omni ex parte perfectum appareret, compendiosissime potius attingere quam exponere studuit, quod nimirum sciret ab aliis antiquioribus hoc uberius prestitum, illud uero minime. Ad hec non possum non mirari cur Hermannus, qui ad usque sua tempora succincte quidem, sed accurate historiam suam perduxit, ea, que suo euo accidere, pretermisisse dicatur. Quis enim sibi persuadeat hominem laboris cupidum et historie amantem totis 14 annis, quibus ab anno Christi 1040 inter uiuos adhuc fuit, a scribendo cessasse et otiatum fuisse?  At uero, ut coniecturas alias intactas relinquamus, aliud inseparabile argumenti robur se nobis offert, quo aduersariorum male fultam opinionem facillimo negotio subruamus, quod credo illos dissimulasse potius quam non aduertisse. Tam enim perspicuum est, ut etiam a modice in historia uersato non possit non deprehendi. Et quodnam, inquies, illud? Hoc certe quod in illa, quam negant Hermanni telam esse, Chronici posteriore parte ad annum Christi 1052 mors Hiltrudis comitisse, Hermanni matris, talibus uerbis describatur qualibus nemo alius preter Hermannum, utpote eius filium, uti potuit. Ex quibus proinde clarissimum fiat eam Chronici partem nemini nisi Hermanno posse ascribi. uerba autem sunt ista: Eodem tempore u Idus Ianuarii  mater mea Hiltrudis, Wolferadi comitis uxor admodum pia, diem ultimum clausit, etc.; cui ut pro epitaphio hos scribere uersus libuit:

Mater egenorum, spes auxiliumque suorum, etc.
Hec ille.

Fateantur ergo necesse est istud epitaphium Hermanni esse fetum, sicut et dicta uerba ad Christi annum 1052 de Hiltrudis obitu dicta. Hoc cum ita se habere fateri aduersarii uelint nolint cogantur, quis non uidet optime sequi uerba quoque superius sepius inculcata, quibus illum Augiensem feceramus, Hermanno esse attribuenda, cum ea que sequuntur, queque antecedunt, absque ulla controuersia  ab omnibus Hermanni esse censeantur? Quo uero Hermannus loco historiam suam terminauerit, meum non est definire, cum hoc ad tricam nostram exterminandam nichil momenti afferre possit. Nihilominus tamen certum esse debet cum adhuc annum 1052 inchoasse, quod ex obitu Hiltrudis ibi descripto liquere potest, annum uero 1054 non complesse; quod itidem inde constare potest quod eo anno mortuus scribatur. A quo uero mors eius fuerit adnotata, et reliqua deinceps appendix adnexa, me fugit. Modo scire sufficit ea omnia, que annum 1054 precedunt, germanam Hermanni tolam esse, que auctorem ipsa suum Augiensem fuisse monachum manifeste prodat. Restaret nunc porro nouum alium cuiusdam Crispiniani errorem propulsare, nisi ipsa  sui absurditate ab omni peritorum historicorum schola exploderetur. Fabulatur enim iste auctor Hermannum nostrum non modo cenobitam San-Gallensem fuisse, sed preterea somniat illum eiusdem S. Galli monasterii abbatem et dein presulem Constantiensem factum, prout Augustinus Wickman Antuerpiensis, canonicus Norbertinus, in suo Sabbatismo Mariano, nuperrime typis euulgato, eum refert et sequitur. Siccine que nocturnis somniis obiiciuntur, aut anus commentatione confinguntur, historicorum etiam mox pro pura puta ueritate et indubitatis oraculis uenditare? Hecne bonorum consuetudo auctorum, ut que triuiali cuiusdam stipitis cerebello efficta circumferuntur, mox calculo quoque suo soleant approbare et per omnium ora promulgare? Nequaquam bonis uiris est hoc in more  positum; sed solent illi que sunt incerta examinare; que uera, approbare; que falsa, e suis scriptis eliminare ac exturbare. Sed pudet neniis ac deliramentis istis diuturnius inherere que ratione et fundamento omni carent, ueterumque scriptorum nemo unquam quid simile uel scripsit uel dictauit. Legantur qui de rebus San-Gallensibus scripserunt, perlustrentur accuratissime qui antistitum Constantiensium aut catalogos aut historias composuere; euoluantur exquisitissime a capite ad calcem usque, et mentiar ego si sententiam, si uerbum, si litteram hoc super commento dixerint aut scripserint. Quare cum ipsi San-Gallenses rerum suarum scientissimi de presulatu San-Gallensi Constantiensique per Hermannum administrato nichil memorent, et ex albo  suorum abbatum eum excludant, quis exterus adeo sit stupidus qui se hoc melius scire profiteri audeat?

Manet ergo firmum, ut tandem rem totam finiamus, Hermannum neque abbatem, neque episcopum fuisse creatum unquam, sed monachum Augie duntaxat permansisse. Quod si quis allatis in medium argumentis probet eum aliquandiu in cenobio quoque San-Gallensi degisse, ut quosdam cum Martino Crusio in Annalibus Sueuicis scio sensisse, non habebit me ueritati contradicentem, sed maxime sibi astipulantem. Quoniam autem hucusque, ut etiam supra monui, nichil quod eorum sententiam stabiliret, inueniri aut excogitari potuit, remanebit Hermannus alumnus et filius S. Marci Augiensium tutelaris, ut quem patronum ipse suum agnoscit, nominat, et supplex ueneratur.





NOTITIA LITTERARIA.


 Hermannus, a debilitate membrorum qua laborauit ab infantia dictus Contractus, filius comitis uoringensis et Sulgouiensis in Sueuia, monachus S. Galli primum, deinde Augie Maioris siue Diuitis, ord. Bened., prestans ingenio, Latine, Grece et Arabice peritus lingue, et qui uariis scientiis animum excoluisset. Diem obiit an. 1054 in predio suo Aleshusano  . De eo Trithemius cap. 321 de S. E., et II, 84, illustr. Benedictin. et De scriptoribus Germ. cap. 41; et ex recentioribus, ut innumeros notissimosque preteream, Nic. Hieron. Gundlingius in Gundlingianis tom. I, pag. 51 sq., et B. Ioannes Hubnerus noster in Bibliothece Historice centuria III, pag. 71 seq. Inter opera eius precipuum est Chronicon de sex mundi etatibus, quod ab rerum  originibus perduxit ad annum Christi 1054. Eius uarie et alie aliis locupletiores exstant editiones, quoniam auctor ipse intercedente tempore uidetur opus suum repastinasse uel locupletasse. Prima editio ex codice S. Galli lucem uidit edente Ioan. Sichardo  Basilee 1529-1536, cum Chronico Eusebii et Hieronymi quod Hermannus, sicut Prosperi, Iornandis et Bede quoque in A. C. 726 desinentis diligenter est secutus. Deinde in tomo uno Ioannis Pistorii Francof. 1583-1613  cum continuatione ab anno 1054 usque ad annum 1065. Ex meliori hinc codice cenobii S. Georgii prope Rothwilam, Christianus Urstisius inter scriptores rerum Germanicarum, Francof. 1584 et 1670. Tomo priore Chronicon Hermanni locupletius edidit ueteri editione per columnas ex aduerso posita, subiunctaque preter continuationem Anonymi ab anno 1054 ad 1065, etiam alia Bertholdi presbyteri Constantiensis ab anno 1053 usque ad annum 1100. Denique  Henricus Canisius ex codice biblioth. S. Afre et Udalrici Augustano Chronicon hoc melius atque locupletius edidit Ingolstad. 1601 4o, tom. I Lectionum antiquar.  cum continuatione priore usque ad annum 1066. Canisii  editionem secuti sunt Bibliothece Patrum curatores, Coloniensis tom. XI, et Lugdunensis tom. XuIII. Daniel quoque Nesselius promisit ex Cesareo codice continuationem huius Chronici usque ad annum 1347. Continuationem ab anno 1279 ad 1310 Wicardo de Polheim, archiepiscopo Saltzburgensi, tribui, Lambecius tom. II, p. 3, adnotauit, qui et continuationis usque ad annum 1347 meminit pag. 70. Cetera Hermanni scripta apud Anonymum Mellicensem cap. 91 memorantur hec:

1. Gesta Chunradi et Henrici.

2. Carmen De conflictu ouis et lini, et aliud in modum Theoduli. Aliud item De contemptu mundi. Ex carmine De uirtutibus uide Eccardi tom. II Corporis medii eui, pag. 6.

 3. Liher De principalibus computi regulis.

His a Trithemio adduntur: 4. uite plurium sanctorum.

5. De Physiognomia,

6. De compositione siue mensura astrolabii et de eius utilitate, que duo scripta primus edidit Bernardus Pez tom. III Thesauri Anecdotorum, parte II, pag. 95 et 109. Hos propter libros Hermannus inuentor astrolabii habitus fuit a Guilelmo Durando, Iu, 22, aliisque. uide laudati Pezii prolegomena, pag. IX. Sed notum est ante Ptolemei tempora usum astrolabii iam frequentatum fuisse.

7. De eclipsibus.

8. De quadratura circuli.

9. De conflictu rhythmomachie.

 10. Honorius, Iu, 12, scribit dulcisonum cantum composuisse. Anonymus Mellicensis: in musica pene modernis omnibus subtiliorem, cantilenas plurimas de musica, cantusque de sanctis, satis auctorabiles edidisse.  Trithemius: preter scriptum De musica et aliud De monochordo ait dulci et regulari melodia eum cantus et prosas pulcherrimas composuisse. E quibus est illa de beata uirgine dulcissima, Salue, Regina  et Alma Redemptoris Mater, et cetere quarum copiosus est numerus. Sequentia quoque, ueni, sancte Spiritus et emitte celitus lucis tue radium ad Hermannum auctorem refertur. uide Ioannem Egonem de uiris illustribus Augie Diuitis, cap. 28, pag 689, tom. I Anecdotorum Bernhardi Pezii parte III, pag. 68, et Posseuinum in Apparatu. Longe plura adduntur tum ab eodem Egone, tum a Ioanne Metzlero cap. 47 De uiris illustribus Sangallensibus tom. I eiusdem Pezii parte III, pag. 582. Aue, preclara maris Stella. Historie siue Officia Annuntiationis et S. Marie  Magdalene responsorium, Simon Bariona. Et sequentia: Rex omnipotens de Ascensione Domini: et Historia de angelis. Denique, Trithemio teste, transtulit nonnulla Grecorum philosophorum et Arabum astrologorum uolumina in Latinum; e quibus Ioannes Metzlerus nominat rhetoricam et pesin Aristotelis ex Arabico. * Scripsit etiam hymnum seu rhythmum applaudens glorie Henrici II imperatoris, cum, Obbone regni Ungarie inuasore pulso, Petrum legitimum principem restituit. Incipit hec cantilena: uox hec melos pangat. uide Albericum in Chronico ad an. 1045. Hermanni huius elogium historicum ab eius familiari anno forte 1054 conscriptum e ms. codice uindobonensi dedit Muratorius Antiq. tom. III, pag. 933. In eo uero, preter opera  Contracti hic recensita, commemoratur libellus De octo uiciis capitalibus iocundulus metrica diuersitate liricum petice .



[uITA HERMANNI.]





AD uITAM HERMANNI CONTRACTI PROLOGUS USSERMANNI.


 Hermanni Chronici continuationem prefati nostri codices auspicantur ab eiusdem uita, scripta a Bertholdo, eius discipulo, ut testatur Anonymus Mellicensis  ac Murensis codex, qui ad calcem Chronici Hermanni notat: Abhinc Bertholdus, ac mox uitam Hermanni orditur. De quo quidem Bertholdo diximus iam in dissertatione operis preuia.

uitam igitur hanc continuationi isti ex codicibus nostris premittendam censuimus, tum ut Bertholdi huius scripta, que quidem Mellicensis Anonymus indicat, integra habeamus, cum etiam ut nichil quod  Hermannum spectat, hic desideretur. Edidit quidem illam, a nostra parum diuersam, et a cl. Garellio sibi e Cesarea uindobonensi bibliotheca communicatam, Lud. Ant. Muratorius Antiquit. Ital. tom. III, p. 933, sub nomine Elogii Hermanni Contracti ab eius familiari conscripti. Sed in paucorum manibus sunt ista uolumina.

Equidem breuis elogii nomen aptius meretui hec uita, quippe que preter paucas admodum uite eiusdem circumstantias, uirtutum eius encomia, ac operum illius indiculum nichil fere complectitur eorum que aliorum uite scriptores particularia  adnotare plerumque solent. Que quidem ex ipsius Chronico hic in compendio sistere haud abs re duximus.

Natales suos ac progeniem ipse prodit Hermannus uariis in locis. Memoratis ad an. 1009 Wolferadi comitis iunioris nuptiis cum Hiltrude se eorum filium, ac aliorum quatuordecim liberorum fratrem profitetur. Mox anno sequente 1010 Wolferadi senioris comitis, paterni sui aui, obitum refert, omisso tamen familie nomine; quam uero omnes ex ueringensibus comitibus repetunt, quos inter apud plerosque scriptores supplendus est Wolferadus hic senior. Comitatum istum in Sueuia olim amplissimum Crusius  ab Alpibus Sueuicis ultra Danubium usque extendit, qui  deficiente priore stirpe partim dapiferis de Walpurg, partim Zolleranis cessit.

Wolferadi huius senioris coniux et auia Hermanni fuit Bertha, cuius ipse obitum ad an. 1032 consignat. Berthe patruum fuisse Reginbaldum seu Reginboldum, in pugna contra Ungaros apud Augustam occisum ad ann. 955 scribit. Matrem illi tribuit S. Udalrici Augustani episcopi sororem, quam ad an. 971 Luitgardam appellat, matrem quoque Adalberonis auunculo suo Udalrico in episcopatu successoris destinati. Tertius eius filius, qui et Berthe pater, ex uita S. Udalrici c. 15 apud uelserum eruitur, Manegoldus frater predicti Adalberonis. Hos igitur omnes Luitgarde S. Udalrici sorori, qualem ex stemmate genealogico apud eumdem  uelserum, p. 589, unicam habuit, tribuendos esse extra dubium est.

At maior est in eorum patre seu Luitgarde marito statuendo difficultas. uocatur equidem in laudato stemmate Luitgarda hec prima uxor Burchardi II, seu iunioris, Sueuie siue Alemannie ducis, qui ducatum ab an. 957 usque ad an. 973 tenuit, uti ad istos annos scribit Hermannus. uerum nulli dicte Luitgarde ex eo filii suscepti fuisse memorantur in tota uita S. Udalrici, nec apud Stumpfium . Crusius quidem  Adalberonem et Reginboldum cum aliis Burchardo ex Luitgarda filios tribuit, satis tamen fabulose, dum Reginboldum primum monasterii S. Afre Auguste an. 1012 abbatem facit, qui  tamen iam an. 955 in prelio occubuit. Nec alibi Burchardi huius filios me legisse memini; imo in noua editione operis l'Art de uérifier les dates t. III, p. 67, an. 973, prorsus sine mascula prole decessisse scribitur, uti et in Chronico Petershusano infra edendo. Huic ipsi Burchardo, si Witichindo Corbeiensi  fides, iam anno saltem 955 nupserat filia fratris regis, Hadwigis scilicet, Heinrici Bauarie ducis, fratris Ottonis I regis, filia, quam passim alteram Burchardi ducis coniugem statuunt scriptores. Iam tum ergo Luitgarda prima uxor obierat, quam ipse iam uiduam et dictorum filiorum ex alio priore coniugio matrem duxisse uidetur. Atque hunc quidem  primum eius maritum ad an. 971 pandit Hermannus, parentele sue, si quis alius, certe optime gnarus, dum Adalberonem, iuniorem ut uidetur, priorum ipsius filiorum fratrem, Luitgarde sororis S. Udalrici, et Peiere comitis filium uocat. Sed quisnam hic Peiere comes? altum certe illius apud omnes istius temporis genealogos est silentium. Notatur quidem in antiquissimo catalogo nominum propriorum in Alamannia Teutonica olim usitatorum  etiam nomen PEIR, quod huic satis affine est, Latina tamen eius nomenclatura haud additur. uix non Peringerum seu Peringerium hic latere suspicor, quem inter comites Zurichgouie, que ducatus Alemannici pars erat, ex chartis traditionum S. Galli producit Herrgottus   ad annos 942, 948 et 950, et ultimo quidem loco una cum ipso duce Burchardo, qui nescio qua ratione iam tum dux dici potuerit, ducatum adhuc ad an. 954 saltem tenente Ludolfo Ottonis regis filio, nisi id de Sueuia tantum aut alia ducatus Alemannici parte sit intelligendum, maxime in Zurichgouia, ubi ceu ducis Burchardi senioris filius titulum forte et potestatem una cum patris sui bonis obtinuit. uerum hec alio spectant. Quod si, ut coniicimus, Peringerus iste, Zurichgouie comes, primus Luitgarde maritus fuerit, breue admodum dicendum est huius cum Burchardo matrimonium, quippe ex dictis intra annos 951 et 955 subsistens. Sed hec coniecture limites haud excedant: grates habebimus illi qui certiora nos de isto Peiere comite  edocuerit.

His igitur missis, cetera ex Hermanno prosequamur. Ex tribus supra memoratis Luitgarde liberis Adalbero clericus et celebs, nec adeo Berthe pater esse potuit. Reginbaldus iam an. 955 in prelio occumbens, qui patruus Berthe dicitur, alium fratrem habere debuit, Berthe patrem. Hunc adeo Manegoldum eorum fratrem fuisse necesse est. Frequens in familia Dilingensi Manegoldi nomen Luitgarda inde descendens aliis quoque familiis per filium suum Manegoldum induxisse uidetur, quod saltem in ueringensi passim deinceps occurrit.

De hoc ipso autem Manegoldo, ut ut certo Luitgarde filio, et Berthe auie Hermanni patre, parum aut nichil in monumentis recurrit. Manegoldus et  Wolfradus inter comites recensentur in diplomate Ottonis I pro ecclesia Curiensi an. 972, apud Herrgott l. c., n. 141, ex quibus Wolfradus facile auus Hermanni, et Manegoldus Berthe pater, ac Wolfradi deinceps gener esse potuit. Huius porro, ut uidetur, Manegoldi comitatum in pago Zurichgewe prodit alterum eiusdem Ottonis diploma pro cella Meginradi an. 975 . Ex quo adeo genitam esse putamus Bertham an. 1032 defunctam, haud utique repugnante temporum ratione; que enim iam 1009 filium nubilem habuit, circa hec tempora nasci debuit. Quo magis etiam nostram de Peringerio pariter Zurichgouie comite, Manegoldi patre, coniecturam firmari arbitramur. Quid uero  coniectatus sit interpolator codicis Augiensis sec. XIu, dum Luitgardam una cum filiis Helfensteiniane familie adnumerauit, nos saltem haud assequimur, nisi illorum quoque patrem ex eadem familia, utiquo his temporibus posteriore, fuisse putauerit, aut posteriores originem suam inde traxisse. Id uero disquirere instituti nostri haud est.

Hucusque de paterna Hermanni nostri prosapia, que ex eius Chronico habemus, illustrauimus. Tantumdem uero lucis inde haud accipimus, ut genus quoque eius maternum in apricum deducamus. De illo id unum prodit filius, dum ad an. 1009 matrem suam uocat Hiltrudem, nescio cuius Piligrini et Berthrade filiam, quam anno 1052, etatis circiter sexagesimo primo, mortuam plangit ex generosa  stirpe prognatam. Bucelinus in Menologio Benedictino ad d. 19 Maii maternam hanc prosapiam a comitibus le Thierstein repetit, nullo tamen, ut solet, asserti sui uade producto; nec etiam familie huius originem ad usque seculum X, quo nata est Hiltrudis, referre permittunt eruta hucusque documenta. Sed in tantopere incertis diutius hariolari haud uacat.

Huius uero Hiltrudis cum Wolferado iuniore matrimonium satis fuisse fecundum discimus pariter ex Hermanno, qui ad eumdem an. 1009 scribit se connumerato quindecim ex eo liberos prodiisse, e quibus tamen ipse unicum Werinharium an. 1021 natum et an. 1053 in Palestina ante se defunctum memorat. Ex omnibus autem an. 1052 defuncta matre nonnisi septem fuisse superstites ibidem dicuntur.  Hos inter recensendi sunt Wolferadus III, Isnensis  in Allgoia monasterii fundator, et frater eius Manegoldus cum sorore uidua Irmengarde, de quibus Chronicon Isnense . Unde simul discimus Wolferadum II, Hermanni patrem, anno primum 1065, u Kal. April., fatis concessisse, quamuis alii eius obitum ad an. 1069, u Kal. Nou., differant.

Inter germanos uero Hermanni maxime refulsit memoratus iam Manegoldus, qui in funesto schismate inter sacerdotium et imperium anno 1077 a regni principibus legatus ad Gregorium uII papam directus, etiam Forcheimensi conuentui interfuit, magnus propterea amator ueritatis dictus Paulo Bernriedensi in uita Gregorii uII, qui eum amplissimo elogio honorat  tanquam fidelem apostolice  institutionis sectatorem et propagatorem: qui, inquit, ex generosa et religiosa B. Udalrici Augustensis episcopi genealogia procreatus, et a sapientissimo fratre suo, Hermanno uidelicet Contracto, in omni obseruantia Christiane religionis ad unguem informatus in tantum profecit, ut ante finem suum, quem senex et plenus dierum attigit, quibusdam uirtutum signis effulserit, et prophetie, quemadmodum in occisione filii patuit, dono uenerabiliter claruerit; prius enim de eo scripserat, quod filiorum suorum alterum in celibatu occisum, imo ipsius occisionis eius diem longo locorum interuallo remotus per Spiritum mirabiliter agnouerit.

Tantum de Hermanni parentela ex ipso plerumquo Hermanno proloqui uisum; cetera lectores adiiciant,  et nonnulla adhuc nos in sequentibus notis dabimus.





HERMANNI CONTRACTI uITA SEU ELOGIUM A BERTHOLDO EIUS DISCIPULO SCRIPTA.


 Hermannus, qui et heros magnus, religiosi comitis Wolferadi filius, ab ineunte etate in exteriori homine passione paralytica omnibus membris dissolutorie contractus, in interiori autem ingenii uena pre cunctis sui seculi uiris mirabiliter dilatatus, artium omnium perplexitates metrorumque subtilitates per semetipsum suo sensu fere comprehendit. Totus semper a primis  annis [Murat. huius studio et otiis uacanter traditus, et uitam plenaria diuinarum  et secularium litterarum peritia magnus effectus est, ut ab omnibus ad magisterium et doctrinam eius undique confluentibus stupori et admirationi haberetur]. Ea autem per omnes artuum compages immanitate dissolutus erat, ut nec se loco in quo ponebatur absque iuuante quolibet aliquorsum se mouere, neue saltem in aliud latus uertere posset; sed in sella quadam gestatoria a ministro suo depositus, uix curuatim ad agendum quilibet sedere poterat.  In qua utilis ille et sancte operationis alumnus, quamuis ore, lingua labiisque dissolutis fractos et uix intelligibiles uerborum sonos quomodocunque tractim formauerit, tamen auditoribus suis eloquens et sedulus dogmatistes, tota alacritate festiuus, et in disputando promptissimus, et ad inquisita illorum respondendo morigerus minime defuit, siue aliquid noui uix digitis itidem dissolutis scriptitabat  , siue sibi uel aliis lectitabat, uel aliquibus utilitatis aut iuste necessitatis sese exercitiis intentissimus semper occupauit.

Homo reuera sine querela nichil humani a se alienum putauit. Enim uero humillime caritatis et caritatiue humilitatis exsecutor industrius, mire custos patientie [ed., cultor sapientie], apparitor  obedientie presentissimus, castitatis amator, uirginee incorruptionis conseruator, misericordie [al., Marie] cultor hilarissimus, uere [ed., integerrime fidei orator uere catholicus, ueritatis assertor, etc.] catholice ueritatis assertor et defensor inuictissimus, probatissimus religionis Christiane pedagogus, non parue uir modestie, sobrietatis et continentie, utpote qui ab infantia nunquam carnes manducaret. Psalmodie, orationi et diuinis laudibus officialiter satis deuotus, et ante et post clericatum susceptum, quem Bern abbate Augiensi  uiro sancto et sapiente adhortante circa annum tricesimum  subierat, et totius sancte et honeste uite exstitit administrator orthodoxus. Mire beneuolentie,  affabilitatis, iucunditatis et humanitatis omnifarie conatu sese omnibus morigerum et aptum exhibens, utpote omnibus omnia factus, ab omnibus amabatur. Iniquitatis autem, iniustitie et totius prauitatis et malitie, uel quidquid contra Deum fit, auersator et impugnator indefessus ad usque finem uite feliciter perdurauit.


STUDIUM HERMANNI.

Computi igitur rationem, regulas et nonnulla argumenta, in quo prioribus cunctis non parum precelluit, satis luculenter composuit et ordinauit; et preter cetera de naturali lune incensione regulares experientissimos ordinauit [ed., adinuenit], per quos euidentissime sciatur in qualibet hora diei siue noctis a sole incendatur.

 Ad inueniendum quoque lune eclipsin regulas experientissimas excogitauit, geometriam quamdam non parue profecto, quantum ad artem illam, utilitatis, sicut in hac nemo maiorum tanta scientia et subtilitate preditus fuit, ipse quoque naturali ratione et ordine per numeros et figuras conscripsit.

Cantus item historiales plenarios,  utpote quo musicus peritior non erat, de S. Georgio, S. Gordiano et Epimacho, S. Afra martyre, S. Magno confessore, et de S. Wolfgango episcopo mira suauitate et elegantia euphonicos, preter alia huiusmodi perplura, neumatizauit et composuit.

Libellum  hunc Chronicorum ab incarnatione Domini usque ad annum suum undecunque laboriosa  diligentia collegit. Gesta quoque Chuonradi et Heinrici imperatorum  pulcherrime descripsit. Libellum ad hec de octo uitiis principalibus iucundulum, metrica diuersitate lyricum, petice satis elaborauit. In horologicis et musicis instrumentis et mechanicis nulli non par erat componendis. In his igitur et in huiusmodi perpluribus, que memorari non breuis est temporis, quantum ad imbecillitatem suam totus semper continuus studuerat.

Tandem uero cum de ergastulo mundi huius fastidioso sanctam eius animam Dei pietas dignaretur liberare, pleuritica arreptus passione decem contabescens dies incessabiliter fere et immaniter laborauit lethali hac inuasione. Tum quadam die summo mane, cum, matutina synaxi celebrata, ego, quem  quidem familiarem pre ceteris habebat, ad lectum egrotantis accessissem, et, an se aliquantulum melius habuerit, ab eo inquisissem, respondit: »Noli, inquam, de hoc, noli me interrogare, quin potius hoc quod tibi, in quo non parum confido, enarrem, diligenter attende. Moriar procul dubio in breui, et non uiuam, nec reconualescam; ideoque tibi meisque omnibus unice nimis commendo peccatricem animam meam. Per totam quippe noctem hanc in exstasi quadam raptus fueram, et uidebar mihi ea memoria et scientia, qua orationem solemus Dominicam, Hortensium Tullii Ciceronis lectitando et mox relectitando uigilanter percursitare, et remanentis adhuc sensum et scripturam materie, quam proposui de uitiis dictandam quasi iam perscripserim,  similiter lectitare, et id genus multa. Cuius nimirum instinctu et hortatu lectionis tanto mihi totus hic presens mundus cum suis omnibus, et ipsa hec uita mortalis contemptui et tedio est, et e contrario  tam ineffabili desiderio et dilectioni futurus ille et non transitorius mundus, et eterna illa et immortalis uita, ut quasi nichili et inane cuncta transitoria hec omnino reputentur, et floccipendantur a me. Tedet quidem me uiuere.«

Ego autem uisionis huius et sermonis non parum stupefactus oraculo, et ut pro tanti amici talisque magistri abscessu oportuerat, totus fluens in lacrymis et commotus eiulatu memet satis indecenter uix continui. Mox ille sic me quasi zelando corripuit, quam stupido in me obliquans tremebundus intuitu: »Noli, anime mi, noli super me plorare, quin potius mihi tripudiando congratulare. Accipe, queso, tabulas meas, et quecunque adhuc scribenda restant in eis, imprimis tu diligenter emenda, demum scripta  eis, qui ea dignentur, commenda. Ipse autem tete quotidie cogitans moriturum, prepara te semper toto nisu et meditatu in idipsum iter, quia nescis quolibet die uel hora me tuum amicissimum prosequeris.« Et in hec uerba cessauit.

Dehinc in dies, ut fit, languore semper ingrauescente, eheu! ad extrema perductus est. Et totus iam iamque ad celestia suspensus, post confessionem peccatorum ex toto corde purissimam, et communicatam deuotissime Christi eucaristiam, pluribus, qui ad eum uisitandum confluebant, fratribus, amicis et familiaribus in unum psallentibus, orantibus et conflentibus, felici, quod solum semper pre omnibus exoptauit, consummatione felix ille et incomparabilis homo Dei uIII Kal. Octobris  feliciter  omnino exspirauit, et suis omnibus planctum relinquens non modicum in predio suo apud Alleshusan  officiose lamentabilibus exsequiis tumulatus in pace requieuit.



[CHRONICON.]





USSERMANNI DISSERTATIO PRAEuIA DE CHRONICO HERMANNI CONTRACTI EIUS EDITIONIBUS, MSS. CODICIBUS, ET NOuAE HUIUS EDITIONIS RATIONE.


 Hermannum, a membrorum fere omnium paralysi Contractum uulgo dictum, notiorem esse quam ut multa commendatione indigeat, in confesso est inter eruditos, quorum passim encomiis predicatur. Ex his Ioan. Trithemius, in Annalibus Hirsaug. ad an. 1005, illum inter omnes Germanie doctores sui temporis philosophum, rhetorem, astronomum, petam, musicum et theologum celeberrimum appellat, In eiusdem Catalogo uirorum illustrium Hermannus uir audit in diuinis Scripturis eruditissimus, et in secularibus litteris omnium doctorum sui temporis doctissimus, trium linguarum, Grece, Latine et Arabice peritissimus, atque Hebraice non ignarus, uita quoque et conuersatione deuotissimus. In neutro tamen loco inter opera ab ipso composita Chronicon  quoddam recenset, bene uero in libro De scriptoribus ecclesiasticis, ubi Hermanno librum De sex mundi etatibus ascribit, quo nempe titulo illud adhuc in editis prenotatur, quamuis perperam, ut deinceps dicemus.

Iam ante Trithemium Chronici Augustensis scriptor exeunte seculo XI, quo mediante obiit Hermannus, illum sui seculi miraculum cunctisque in acumine ingenii preeminentem uocat ad an. 1054. Anonymus uero Mellicensis, eiusdem ferme temporis auctor, cap. 91 De scriptoribus ecclesiasticis: Hermannus, inquit, Contractus, Sueuigena, philosophus in computatione subtilissimus exstitit. Enumeratis dein aliquot ipsius lucubrationibus subdit: Chronicam  quoque et gesta Chonradi et Heinrici  composuit, in quibus omnibus uirtus illius satis enituit.

Atque hoc quidem Chronicon, uti reliquis eius operibus ob suam in patria, medii presertim eui, historia utilitatem merito precellit, sic solum fere ex omnibus, si pauca excipias, etatem tulit, subsequis dein historicis, maximeque chronographis, basin quasi et ueluti fontem prebens eorum annalibus; unde temporibus suis antiquiora ut plurimum hauserunt, ac sua quoque sibi magis nota pro locorum et temporum diuersitate aut eidem inseruerunt, aut particularia regionibus suis minus congrua omiserunt. Cuiusmodi chronica Hermanno quasi superstructa hic recensere, immensum foret eque ac superfluum,  cum id passim in chronicorum collectionibus obseruare liceat. Nempe uti Hermanno anteriores plerumque Bede uenerabilis librum De sex mundi etatibus fundamenti loco posuerunt, sic illo posteriores, in nostris saltem partibus, sua chronica Hermanno superstruenda sibi sumpserunt. Et iure quidem, ut uidetur: siue enim facta etati sue uiciniora aut ceua spectemus, plura sane ignota nobis hodie forent, nisi eius industria posterorum memorie fuissent conseruata; siue temporum supputationem attendamus, illa plerumque ceteris accuratior est, nisi quando aberrans scribarum calamus falsam temporis seu annorum notam preposuit. Succincta denique narratione paucis multa complexus genuini  chronographi patres, si quis alius, Hermannus preprimis sustinuit. uerum de his alii iudicent; nostrum interim est ut de Chronici huius editionibus, mss. codicibus, ac nostre huius editionis ratione pauca preuie disseramus.



§ I.---Editiones Chronici Hermanni.

I. Celebratissimi huius Hermanniani Chronici plures hucusque prodierunt editiones, adeo tamen inter se diuerse, interpolate aut truncate, ut quenam illarum genuinum Hermanni partum exhibeat, incertum plane sit ac dubium. Que quidem tanta diuersitas unde potissimum prouenerit, postea indicabimus, cum prius de ipsis editionibus nonnulla dixerimus.

II. Primus Hermannum cum aliis scriptoribus publici  iuris fecit Ioannes Sichardus Basilee an. 1529, ex codice, ut uidetur, San-Gallensi, quem uero alteratum fuisse et subin interpolatum multa euincunt. Incipit enim a mundi creatione, totumque opus, De sex mundi etatibus inscriptum, ad uerbum fere ex uenerabili Beda transumptum est usque ad Christi nascentis tempora, unde Chronicon suum nuspicatus dicitur Hermannus in eius uita; quod uel exinde quoque eruitur, cum ab eo tempore plurimum a Beda discordet. Unde multum a uero aberrant qui Hermannum Bede tantum compilatorem existimant, ut postea uidebimus. Ut ut uero deinceps Sichardi editio cum codice Augiensi in plerisque conueniat, multa tamen interpolata continet, facta aliis annis recenset, et plura subinde omittit  usque ad annum 1040, ubi rursus cum Augiensi concordat.

III. Primam hanc Sichardi editionem ad uerbum expressit Ioannes Pistorius in sua Scriptorum Collectione, item Basilee an. 1536, ac rursum an. 1613 Francofurti procusa, et ipse tamen alicuius mss. codicis subsidio destitutus: unde par de utraque iudicium ferendum est; cui recte adeo Gundlingius paruum pretium statuit. In eo quoque ambe conueniunt quod Chronicon Hermanni a condito mundo usque ad an. 1066 nati Christi perducant, Bertholdi nimirum continuationem absque ulla eius mentione immediate subiungentes Hermanno, qui tamen iam an. 1054 scribere ac uiuere desiit.

Iu. Pistorii Hermannum nouis curis emendatum,  et ex Urstisii ac Canisii editionibus auctum. Burch. Gotth. Struuius postea Ratisbone an. 1726 uulgauit, cuius pretium ex citatis et mox indicandis editionibus estimandum est. Porro et hec, uti prior Pistorii, a condito orbe usque ad an. 1066 decurrit, nulla prorsus alicuius continuationis mentione facta.

u. Tertia, eaque melior, et hucusque optima Hermanni editio debetur Christ. Urstisio, quam tomo I Scriptorum Germanicorum, Francofurti an. 1587 et 1670 uulgato, inseruit, ubi Hermannum sistit a Sichardo excusum ex antiquo exemplari cenobii San-Gallensis, ut ipse quidem existimauit, inductus haud dubie a Sichardo, qui in prefatione sua Hermanni ephemerides in D. Galli cenobio exaratas  fuisse, quamuis perperam, asseruit. Id uero singulare prestitit Urstisius, quod priori textui ab anno Christi 378 in altera columna diuersum adiungat, desumptum ex sec. XII codice mss. monasterii S. Georgii, quod nunc uillinge est, quiue an. 1768 cum nostro D. Blasii monasterio in cineres abiit. Atque hunc quidem codicem, ceu iam impressis multo copiosiorem, magisque emendatum, simul edendum censuit Urstisius; in hoc tamen suo iudicio haud parum deceptus, cum Hermanni genuini nonnisi quoddam compendium sit, idque nec integrum, nec cum ipso Chronico satis hinc inde concordans, prout infra de codicibus acturi demonstrabimus. In hoc uero prestat Urstisiana editio quod duplicem pariter Hermanni continuationem subiungat, ab  anno 1054 deductam, unam quidem breuiorem ad annum usque 1066, ampliorem uero alteram usque ad annum 1100, de quibus in sequentibus acturi sumus.

uI. Mancum igitur hucusque, aut minus saltem exactum in editis uideri poterat Hermanni nostri Chronicon, dum illud subito auctius multo magisque completum dedit Henricus Canisius tomo I Antiquarum Lectionum uet. edit. anno 1601, etc., ex cuius editione postea in Bibliothecas Patrum Coloniensem tom. XI, et Lugdunensem tom. XuIII, transiit, recusum a Iac. Basnagio, tom. III noue editionis an. 1725, unde excerpta nuper dedit P. Bouguet sodalis Maurianus in amplissima sua Collectione scriptorum rerum Francicarum, tom. III et seqq. Ipse autem  Canisius illud suum Chronicon deprompserat ex ms. codice Augustano monasterii SS. Udalrici et Afre, quod ipse in eius fronte asserit esse ab Urstisiano longe diuersissimum et locupletius: que etiam causa fuit quod primo quidem communi eruditorum applausu fuerit exceptum. Nec id sane immerito, quippe quod plurima contineret que in hucusque impressis desiderabantur. uerum breui post aduerterunt sagaciores molem illam tantopere dilaudatam excreuisse ut plurimum ex interpolationibus codici Augustano absque omni delectu insertis, et sine crisi exinde uulgatis, ac uel Hermanno posterioribus, uel ab eius saltem manu alienis. Atque hinc factum est ut uiri docti non pauci, interque eos Bollandiani agiographi tom. I Sept., pag. 540, et  tom. uI Iunii in appendice, p. 89, Canisiane editioni, innumeris insuper mendis resperse, minus fidendum rati, eidem priores editiones, etsi minus amplas, preferendas censuerint, utpote magis sinceras nec tot erroribus obnoxias. Hec porro magis dilucidabit codicum manuscriptorum recensio, quam hic instituimus.



§ II.---Codices Manuscripti.

uII. Omisso hic codice Schardiano, de quo iam diximus, alios examinabimus, preprimis San-Georgianum breuiorem, unde Urstisius ex parte, et Augustanum prolixiorem, unde Canisius integram suam editionem adornarunt. Atque de primo quidem, utpote iam deperdito, nec ab Urstisio satis curate descripto,  iudicium ferre haud liceret, nisi ex instituta Urstisiane editionis collatione cum alio, qui nunc in electorali bibliotheca Monacensi asseruatur, priori per omnia fere simili codice, certiora edoceremur. Hunc describit cl. Oefelius  codicem esse membranaceum in forma quarta, qui preter Hermanni Chronicon, continuatoris quoque eiusdem Bertholdi Constantiensis  continuationem ab anno 1053 ad annum usque 1100 complectitur. Est autem ille auctoribus suis ceuus, ab ipsoque Bernoldo exaratus: id quod ipsa scriptura litureque, nec non rasa subinde membrana, omnia quidem ab eadem manu, atramento tamen et tempore diuerso aucta, mutata et correcta non obscure uidentur innuere. Est hoc ipsum de Bernoldi  codice iudicium, quod de suo San-Georgiano tulit Urstisius: auctorem hunc fetum illum primo utcunque formatum lambendo deinceps magis politum et exactum reddidisse.

Pergit porro Oefelius de codice suo disserens: Titulus miniatus codicis magis etiam coniecturam firmat, qui ita habet: HAEC SUNT CHRONICA BERN LDI, QUAE CONTRADIDIT MONASTERIO DOMINI SALuATORIS, Schafhusensi nimirum. Que uero sint illa Chronica a Bernoldo exarata, satis declarant que ibidem in margine litteris ualde minutis expressa leguntur: Insunt auctores chronicorum Eusebius, Hieronymus, Prosper, Dionysius, Iordanes, Beda, et nostri temporis  Hermannus, et deinceps NOSTER  liber, sui  temporis descriptores. Hec quidem omnia sub Chronicorum Bernoldi nomine in autographo isto codice ueniunt, partim quod ab ipso in uno uolumine sint conscripta, partim uero ac precipue quod ab eodem in compendium uelut redacta ex Hermanno; non enim ipsum Hermanni Chronicon dedit Bernoldus, sed eius epitomen duntaxat, cui suam dein continuationem, aut proprium potius Chronicon sub uno narrationis filo annexuit, quod hic sub denominatione NOSTRI LIBRI indicat. De quo plura in disquisitionibus ad Bernoldum preuiis occurrent, ubi is monachis S. Blasii uindicabitur.

uIII. Ex hoc uero Monacensi codice Oefelius l. c. uariantes dedit lectiones ad San-Georgianum Urstisii, scilicet ab an. 378, a quo hic illum exorsus  est, motus haud dubie illis que in codice Bernoldi autographo post annum 377 leguntur, et forte in San-Georgiano habebantur, uerbis: Hucusque chronica Eusebii Hieronymus perduxit. Hinc autem usque ad millesimum LIu annum ab incarnatione Domini dominus HEREMANNUS sua Chronica perduxit.

At uero, cum Hermannus, teste uite scriptore, Chronicon suum ab incarnatione Domini ordiatur, etsi ex Eusebio et Hieronymo potissimam partem depromptum, illa etiam que inde usque ad annum 378 decurrunt, ad Chronicon istud pertinere dubium nullum est, eo uidelicet modo quo anno illo posteriora Hermanno tribuuntur, quamuis ex Prospero aliisque Chronicorum scriptoribus desumpta.  Ut igitur Hermannum breuiorem ex Bernoldo integrum haberemus, uariantes quoque dictum annum precedentes nancisci cure fuit. Has uero summa diligentia a se excerptas, et ad antiquum Urstisii codicem exactas, humanissime submisit plur. reu. et cl. D. Hart, eruditissimus electoralis bibliothece Monacensis prefecti uices gerens, cui grates hic publico nomine persoluimus. Ex eius insuper litteris discimus, Bernoldi codicem perinde ac illum Sichardi a sex mundi etatibus, que uenerabilis Bede sunt, ordiri, a natiuitate Domini autem usque ad annum 378 plurimum ab eo discrepare, prout ex nostra editione legenti patebit.

In eodem codice San-Georgiano continebatur aliud paruum Chronicon a nato Christo usque ad  an. 1153, eadem prima manu descriptum, abinde autem a uariis usque ad an. 1627 continuatum. Prior eius pars, a sequioribus subin interpolata, nonnisi summarium quoddam seu compendium erat, Hermanni Contracti precipue, ex qua nonnulla adhuc fragmenta in aduersariis nostris collecta reperimus, que quantum ad historiam patriam pertinent, sub titulo Chronici Georgiani suis locis inserentur.

IX. Detecto iam fonte San-Georgiani codicis, qui preter paucas interpolationes ipsissimus est Bernoldus a nobis edendus, simul etiam Murensis et Engelbergensis codicum natales deprehendisse nobis uidemur. Celeberrima ista duo Helueto-Benedictine congregationis monasteria iure inter religiosas  suas colonias recenset nostrum D. Blasii monasterium, quod de Murensi quidem principali ipsa eiudem acta haud diffitentur  iuxta que sub Gisilberto S. Blasii abbate Luitfridus, eiusdem cenobii monachus, abbas Murensis constitutus est, referente Bernoldo in Chronico ad an. 1096, defunctus. Sub hoc uero in S. Blasio descriptus uidetur iste codex, indeque fratribus Murensibus directus; finit quippe ad annum 1091, circa que tempora Colonia e S. Blasio istuc deducta est, nec ulla prorsus in eo dicti Murensis cenobii mentio recurrit, quam profecto haud omisisset scriptor si illum in loco isto exarasset.

Ut tamen, quod res est, dicamus, Chronicon in  codice isto contentum non tam Hermanni censendum est quam compilatio quedam ex uariis chronographis collecta. Bernoldum quidem arguere uidetur eius initium ab anno 144 post natum Christum , quocum ab illo tempore exacte plerumque congruit adeo, ut que in Bernoldo Monacensi ad marginem subinde notantur, Murensis ut plurimum ipsi textui inserat, ac ad illum annum allegata etiam Bernoldi uerba notet: Hucusque chronica Eusebii Hieronymus perduxit; hinc autem usque ad millesimum LIu annum ab incarnatione Domini dominus Heremannus sua Chronica perduxit.

Quis abhinc non exspectasset textum Hermanni,  siue breuiorem ex Bernoldo, uti hucusque; uel prolixiorem et genuinum ex Augiensi, uti ab anno 1045 ad finem usque factum est? Et tamen exinde Hermannus uel maxime interpolatus est, precipue ex Reginone Prumiensi, atque subin aliunde etiam, et quidem a diuersis, ut uidetur, scriptoribus; sepe enim unum idemque factum aliis uerbis diuersisque annis illigatur, nulla prorsus habita gestorum seriei aut temporum ratione. Notatur equidem post annum 906 litteris miniatis: Hucusque Chronica Reginonis, et sequuntur Chronice Hermanni; uerum eodem inani promisso: que enim ab illo anno sequuntur, tam parum Hermanni sunt ac priora, sed anonymi illius scriptoris, quem ceu Reginonis continuatorem eidem subiungit Pistorius. Sed nec ipsum integrum  exhibet; nam ad annum 939 in medio textu filum abrumpit, ac deinceps ab anno 940 Hermannum sistit, prout in Gottwicensi codice mox describendo magis adhuc contractus habetur.

Eadem prorsus codicis Engelbergensis ratio est, qui cum Murensi in omnibus congruit, ex eodem ipso, ut uidetur, descriptus. Neuter adeo usibus nostris in hac editione inseruire potuit, nisi in ultimo Hermanni decennio, quocum tunc primum conueniunt, et sic Hermannum ad ultimum triennium nobis integrum conseruarunt, qui in Augiensi codice ceterisque ex illo transumptis, illo tempore mancus est.

X. Notari uero merentur que in utroque hoc codice ad an. 741 leguntur, ex Pagio tamen ad an.  725 spectant: Hucusque Beda uenerabilis presbyter Chronicam suam in maiori de Temporibus libro perduxit . . . Sed multa intermista sunt de chronicis cuiusdam Reginonis Bremensis  abbatis, qui descripsit ab incarnatione Domini incipiens, et pertingens usque ad DCCCCuI. Abhinc  autem que sequuntur, sumpta sunt ex apicibus QUATUOR AUCTORUM, uidelicet prenominati Bremonis  abbatis, domni Hermanni Contracti, et discipuli eius Bertholdi atque domni Bernoldi presbyteri S. Blasii. Hic fontes simul indicantur unde sua hauserunt codicis istius compilatores, simulque aperte notatur distinctio inter ambos Hermanni continuatores, Bertholdum scilicet eius discipulum, et Bernoldum S. Blasii presbyterum,  ambos in unum Bertholdum Constantiensem presbyterum hucusque perperam confusos.

XI. His demum codices isti subiiciunt que in fine libri primi chronici Reginonis leguntur ad annum 741: Hucusque regnum Romanorum, ex hinc Francorum supputatur; que utique rectius ad hunc annum pertinere uidentur, quo patre Carolo mortuo Pippinus secunde stirpis regum Francorum parens primum potestate, dein an. 752 nomine quoque regio Francis imperare cepit, quam ad annum 726, quo in plerisque etiam editis notantur, tempore prorsus incompetente, Caroli scilicet Martelli, dum adhuc Merouingici prime stirpis reges preerant. Quamuis alias Romanorum regnum finem iam an.  484 in Galliis acceperit, deuicto per Clodoueum Siagrio, regnoque ad Merouingos inde translato.

Porro a fronte Murensis huius codicis compactum est aliud breue Chronicon a diuersa manu eiusdem tamen seculi XII charactere exaratum, et decurrens ab anno 398 usque 1175, ita quidem ut uelut epitomen contineat primo quidem Hermanni Contracti usque ad an. 1054, abinde uero Bernoldi usque 1100, quem dein usque ad annum 1175 prosequitur.

Insertum uero est tabulis chronologicis opactarum; unde sepe contigit ut, deficiente ad annum assignatum spatio, reliqua ad alios annos uacuos ante uel retro adnotantur: que adeo inde extracta suis locis posuimus Illud Chronicon inscripsimus Chronicon S. Blasii, ob ea que de monasterii huius rebus maxime  post Hermanni etatem sepius refert, tacito plerumque eius nomine, quo ipso scriptorem dicti cenobii fuisse alumnum, suumque Chronicon ibidem exarasse satis euincitur; de ceteris enim monasteriis agens, suis ea nominibus indicat.

Multa de eo disserit cels. Gerbertus in Historia Nigre Silue, tom. I, p. 390 seq., et clar. P. Mauritium uan der Meer Rhenouiensis cenobii historiographum secutus, auctorem illius coniicit B. Frowinum ex monacho Blasiano ad abbatiam Engelbergensem circa annum 1147 assumptum, ubi etiam, ut ibid., p. 421, notatur, an. 1178 decessit, relictis ibi codicibus sua manu scriptis, quam in Chronico quoque sibi deprehendisse uisus est laudatus uir doctissimus.

 Ut ut uero Frowinum istum sibi uindicent Einsidlense et San-Blasianum monasteria, utriusque forte successiue alumnum, illum tamen Chronici huius fuisse scriptorem dubium adhuc remanere potest. Quid enim cause sit cur ipse nullam prorsus sui monasterii, cuius abbas postulatus fuerit, sed unius duntaxat sui San-Blasiani mentionem fecerit? Occurrit ibi quidem ad an. 1120, sed recentiore manu adiecta hec nota: Eodem anno incepta est hec cella ab abbate Adschelino, seu uerius ab Adelhelmo, qui an. 1124, Non. April., a Callisto II priuilegium confirmationis accepit, itemque an. 1125 ab Heinrico u imp. , in cuius diplomate regulare hoc monasterium tempore Henrici quarti regis Romanorum  honorifice constructum dicitur. Cum ergo ille iam an. 1106 obierit, iam tum hec cella constructa esse debuit, nec adeo primum an. 1120 incepta, ut male fert dicta interpolatio, que etiam deest in ipso huius Chronici exemplari Engelbergensi: ubi tamen alia a secunda manu inseruntur, uti, an. 1125 obitus Conradi de Seldenburen fundatoris; an. 1131, obitus B. Adelhelmi; an. 1178, domnus Frowinus uenerabilis abbas noster II decessit; item an. 1197, obitus B. Bertholdi; an. 1125, Heinrici I; an. 1241, Heinrici II, et an. 1250, Wernheri abbatum celebris istius monasterii. Que igitur postea addita fuisse u dentur huic San-Blasiani scriptoris Chronico a quodam Engelbergensi monacho, siue defuncto iam, siue ad  infulas Angelomontanas assumpto Frowino. Certe in memorato Chronico ultima S. Blasii mentio occurit ad annum 1143, quo illum Engelbergensis monasterii regimen suscepisse ex domesticis suis monumentis coniiciunt Einsidlenses nostri eruditissimi sodales, Necrologio maxime, in quo ad dictum annum 1143 Frowiniana seu prior manus desinat.

XII. Recensitis hucusque Chronici Hermanniani codicibus, ut ita dicam, domesticis, adnumerandus quoque uenit Gottwicensis, in celeberrimo huius nominis Austrie inferioris monasterio repertus, in quod pariter e D. Blasio prima fratrum colonia immissa est, ductore Hartmanno abbate, uti Bernoldus in Chronico ad annum 1094 enarrat. Id uero peculiare habet codex iste, quod primum an. 726 incipiat,  atque Bernoldo multum adhuc breuius Hermanni compendium sistat, ab anno autem 940 usque 1052, quo finit, cum Murensi ac Engelbergensi fere ad uerbum concordet. Fallor, aut hinc transumptus est codex Mellicensis, quem edidit P. Hier. Pez tom. I Script. Austr., p. 163, quo Hermanni Chronicon pariter continetur ab incarnatione Domini. Hic enim cum Gottwicensi ab anno 726 usque 1040, ubi hic fusior esse incipit, idem ad apicem est, exceptis duntaxat particularibus quibusdam, Augie et S. Galli cenobia spectantibus, que sepius omittit Mellicensis, eorumque loco specialia quedam Austrie sue gesta interserit, saluo interim manente reliquo textu. De altero Gottwicensi codice, qui Bernoldum auctiorem complectitur, dicetur alias.

 XIII. Dum uero cuncti, quos hucusque recensuimus, Hermanni codices tam apte non in generalibus modo, sed uel maxime in particularibus Constantiensis dieceseos rebus enarrandis inter sese consentiunt, omnino in eadem quoque diecesi exarati uidentur, et quidem, ut ex iam dictis haud immerito coniicimus, in nostro D. Blasii monasterio, et a pluribus scriptoribus, agmen tamen ducente Bernoldo, chronicon Hermanni in compendium quoddam redigente, quod dein aut magis adhuc contraxerunt, aut ex aliis chronicis plus minus interpolarunt, aut, prout a Bernoldo contractum erat, descripserunt. Eo enim tempore describendis libris et maxime chronicis unice fere uacabant monachi, unde etiam tanta chronicorum, a monachis plerumque concinnatorum,  farrago. Ex hac iam litteraria penu fratres ad extera monasteria instituenda dimissi preter cetera necessaria codicibus quoque instruebantur, quos secum ad nouas istas colonias detulerunt. Quales cum e D. Blasio fuerint predicta monasteria, codices quoque illos exinde accepisse censenda sunt, maxime quod omnes etatem preferant qua illa fundata sunt. Inde factum ut quod mater sinistris temporum fatis crebrisque incendiis perdidit, filiarum industria conseruaret, ac postliminio eidem liberaliter communicaret.

XIu. Domesticis hisce codicibus et breuibus quasi Hermanni compendiis succedit Augustanus fusior, quem sibi euulgandum sumpsit Canisius. Papyraceus  is est, et ex Augiensi codice descriptus seculo demum XIu iam ad finem uergente. Constat id partim ex ipso charactere, partim et precipue ex frequentissimis interpolationibus, Hermanno multum posterioribus, que successiue in codicem Augiensem tam in margine quam reliquis spatiis uacuis irrepserunt, atque ex hinc una omnes in Augustanum quoque, et inde sine omni crisi in Canisium migrarunt. Sed et ab ipso suo prototypo Augiensi sepius discrepat ectypon Augustanum, in quo facta crebro ad alium annum referuntur, aliquando integra commata omittuntur, aut perperam etiam exarantur. Rem uno exemplo declarare sufficiat, uti saltem in Basnagii editione legitur. Augiensis ad an. 1021 scribit: Irmentrudis Buochaugiensis abbatissa uenerabilis decessit,  eique Abarhild abbatissa successit; cuius loco ms. Augustanum, et ex eo Canisius sensu plane contrario ponit: Irmentrudio Rrdchaugiensis abbas obiit, eique Abarhild abbas successit. Quod quidem Mabillonium, et quantum uirum? eo usque in transuersum egit, ut tom. Iu Annal. Bened., p. 279, nescio quod ignotum monasterium exinde coniecerit, cuius memoria iam exciderit. Nec semel idem peccatum peccasse contentus, ad an. 1027, loco Hiltegart Buochaugie abbatissa efficitur, quod habet Augiensis, rursus crassa negligentia ponit Hiltigart Buchaugie abbas efficitur. Plures eiusmodi haud tolerandi errores notantur infra § III, n. 19, qui tamen omnes a lectoribus facile deprehendentur. Accessit ad errorum et deceptionis cumulum, quod Canisius  codicem suum, aliunde sat deprauatum, maioribus adhuc a se mendis respersum uulgauerit, et sic maioris quidem molis, minoris tamen fidei Hermannum orbi litterario obtruserit.

Xu. Codici Augustano, si sphalmata excipias, magis quam ceteris editionibus conuenit antiquissimus codex San-Emmeramensis principalis Ratisbone monasterii, seculo XI haud diu post Hermanni tempora scriptus ibidem, ut patet ex iis que de S. Emmeramo et Ratisbona occurrunt, omissis nonnunquam illis que Constantiensem Hermanni diecesim concernunt. Orditur autem ab anno 378, ut Urstisii San-Georgianus, et ad annum 1054 desinit.

XuI. Ex eodem quo Augustanus fonte Augiensi profluxit etiam Einsidlensis codex, mediante seculo  XIu in Fabariensi monasterio scriptus, prout in eius fronte alia manu notatur: Istum librum fieri procurauit Hermannus, genere de Arbona, abbas huius monasterii Fabariensis, anno Domini millesimo trecentesimo quinquagesimo sexto scriptum in eodem monasterio. Hermannus hic ex Eremo abbas a Fabariensibus postulatus, codicem Augiensem, qui tunc, incertum quo fato, apud Einsidlenses erat, describendum ab illis expetiit, quibus dein transumptum apographum remisit, codice sibi retento, uti ibidem distincto charactere legitur: Ego frater Heinricus de Ligritia humilis thesaurarius monasterii Heremitani eodem anno , accommodaueram eidem uenerabili abbati  exemplar istius libri ad rescribendum,  et retinuit ipse uetustissimum nostrum librum, et dedit nobis istum nouum. Nec diu tamen Fabarie hesisse uidetur Augiensis codex, iam tum uetustissimus habitus, ad locum originis sue forte iam an. 1361 reuersus, quo flammis periit Fabaria. Ante finem saltem seculi XIu iam Augie fuisse restitutum, argumento sunt interpolationes ab eo tempore Augie in codice illo facte, que non habentur in Einsidlensi Fabarie exarato, bene uero in Augustano, qui adeo Einsidlensi posterior est. Sic, exempli gratia, ante annum 882 in superiori margine uacuo hec notata sunt in Augiensi: Nota: Burkardus episcopus de Hewen fuit introductus Constantiam quarta feria ante Assumptionem beate uirginis anno [MCCC] LXXXuIII ab incarnatione Domini; et ante proxima  tertia feria conferebat mihi Heinrico Leman et . . . . Iohanni Casper Ulrico feoda, que uulgo dicuntur des Mantelars lehen: et pater noster Heinricus Leman pie memorie moriebatur LXXXuIII in ieiunio, ubi cantatur Sitientes, qui emit predicta feoda pro Willhelmo Gochan. Alia adhuc in uacuis annorum 988 et seq. spatiis ab eadem manu apposita continetur hec Nota, quod [MCCC] LXXXuIII fuit ualde mirabilis ab incarnatione Domini. In Alamannia fuerunt multe rixe. Primo Liga traxit ad Bauariam, et destruxit ibi multas uillas. Secundo de Wirtemberg habuit bellum cum Liga. Eodem anno duo etiam duces Bauarie Dominica die ante Bartholomei apostoli et uictoriam habuerunt, et de Liga occisi fuerunt quatuor millia hominum. De Constantia euasit unus, de Lindaugia  nullus, de S. Gallo unus, de Basilea duo. Et est illud bellum factum penes Richenwil. Studio hec apponenda censuimus, quod etiam lacinie subinde ad historiam patrie illustrandam conferant. Ceterum Einsidlense istud apographum in membrana forme quarte descriptum Augustano multo emendatius est, nec tamen sine erratis chronicis et additamentis Hermanni genuini etatem minime ferentibus. Singulari autem prorsus fato accidit ut eodem ferme tempore uterque, quem hic edimus, Hermanni codex ad Fabariense monasterium deuenerit, Augiensis nimirum, ut mox uidimus, et Monacensis Bernoldi; quod ipsum argumento est litteras inibi adhuc seculo XIu egregie fuisse excultas.

XuII. Ex his porro codicum Hermanniani Chronici  descriptionibus facile iam erit diiudicare unde tanta in editis diuersitas suam traxerit originem, ex una nempe codicum, quibus usi sunt editores, uarietate. Hanc uero diuersis ex causis repetendam arbitramur: partim ex nimium scrupulosa scriptorum diligentia, qua permoti, que prius exararant, identitem retractare et emendatiora magis magisque reddere allaborarunt, quod Oefelii et Urstisii de Bernoldi codice iudicium est, quo ipso priora ex iis apographa a posterioribus et ipso fonte iam correcto discrepare debuerunt; partim quod eruditi qui chronicis his utebantur, ad proprium usum uel aliorum notitiam plura illis adiecerint aut immutarint; quod Basnagius in prefatione ad suum Canisium  sentit: partim denique et potissimum quod descriptores uariis in locis existentes, factis generalibus, aut que sibi magis arridebant, retentis aut contractis, et omissis particularibus, aliena loca seu regiones spectantibus, eorum loco inseruerint illa que prouinciis ubi scribebant magis propria uidebantur; cuius rei exemplum uel solus Bernoldus cum Hermanno collatus luculentissimum prebet. Atque hinc dum alii uel ex propria notitia nonnulla suis exemplaribus apposuerunt, uel ut scriptum suum augerent, ex diuersorum chronicis plura adoptarunt, noua quasi compilatio chronica prodire debuit, uni tamen eidemque sepe auctori ascripta, ut supra in Murensi codice obseruauimus.

Auxere malum et confusionem editores, aut sepius  amanuenses, qui quecunque in suis codicibus undecunque demum assuta legebant, notas etiam marginales, et quascunque interpolationes, ac si primi auctoris forent cuius nomen preferebant, nullo aut paruo habito delectu, nulla adhibita sobria crisi, sub eius nomine uulgarunt, de mole potius quam de ueritate et sinceritate solliciti; quod sinistrum fatum Hermanno nostro precipue obtigit. Ast cui demum bono hec omnia? Nempe ut frustra Hermannus in Hermanno queratur, et genuinus a spurio discerni minime possit, ac, quod historie patrie haud parum officit, in uarios errores inducantur aut perturbentur saltem sagacissimi alias eiusdem inuestigatores. Id supra in Mabillonio et Bollandianis hagiographis testatum dedimus, aliudque exemplum  in Hartmanni Annalibus Eremi habemus, quem interpolationes Canisiane editionis ad an. 947 de Thietlando abbate, et ad an. 949: Gregorius II Pater, etc., mire torquebant, cum tamen in Augiensi legatur: Gregorius sanctus Pater.

Sed satis iam de factis hucusque Hermanni Chronici editionibus eque ac mss. codicibus actum, unde simul noue editionis ex genuino codice adornande necessitas patet, de qua iam pluribus dicendum.



§III.---Noue editionis consilium et fontes.

XuIII. Hic uero inprimis mirari subit cur nullus eorum qui Hermannum sibi uulgandum sumpserunt, de Augiensi primario fonte cogitarit, sed omnes deriuatis duntaxat ex eo riuulis fuerint contenti,  qui quo longius a sua scaturigine abeunt, eo amplius alieno eoque subinde lutulento affluxu excrescunt. Primus hac in re eruditorum uotis, pro indefesso suo in patriam historiam studio, deferre in se suscepit cl. P. Mauritius uan der Meer de Hochenbaum Rhenaugiensis monasterii polyhistor solertissimus, qui plura iam eum in finem subsidia parauerat. Cum autem a pluribus iam annis in eo esset cels. Martinus Gerbertus, S. Blasii princeps abbas, ut excussis undique scriniis litterariis noua Bernoldi nostri, seu Bertholdi uulgo Constantiensis presbyri Operum, et maxime Chronici illius editio adornaretur, etiam Hermannum continuatori suo premittendum nobis concessit idem humanissimus P.  Mauritius, aliis insuper laboribus ab illo edendo nonnichil prepeditus. Opportune id quidem accidit, ut simul et Hermannus ex codice Augiensi, ceu primeuo quasi natiuitatis sue solo, ac Bernoldus eiusdem epitomator ac continuator ex ipsius autographo Monacensi amico quodam nexu coniuncti in lucem denuo prodire possent. De quo ultimo cum in superioribus plura iam dixerimus, restat ut de priori nonnulla hic disseramus, quantum quidem ex diligenti eiusdem perlustratione deprehendere licuit.

Est uero hic ipse Augiensis codex membranaceus in folio, ut uocant, minore, nitido et eleganti charactere exaratus, qui omnino seculum XI et etatem Hermanni refert. Hunc quidem sunt qui manu ipsius Hermanni scriptum existiment; dubium tamen  de eo haud leue mouent imprimis multa calami sphalmata, et orthographia passim neglecta, tum eadem nomina propria alio atque alio modo sepe expressa, ac uel maxime uoces inepte sepius coniuncte aut diuise: que omnia e perito Hermanni calamo fluxisse egre quis sibi persuadeat. Nobis certe id admodum uerosimile uidetur, codicem quidem siue ex schedis siue ex ipso Hermanni autographo, si unquam exstitit, fuisse desumptum; id enim satis inununt illa: Ego Herimannus natus sum, et que alia de seipso narrat: non tamen ex uisu, sed ex auditu descriptum, dictante scilicet alio, pro more in cenobiis tunc recepto, ut, ob codicum raritatem et monachorum, numerum unus dictando preiret, pluresque amanuenses plura simul hoc modo apographa  conficerent. Cumque inter tot scribas nonnulli imperitiores haud dubie numerarentur, multa ab illis male intellecta perperam quoque notari pronum fuit. Unde etiam originem petendam esse iudicamus tot mendorum que scriptorum illorum incuria aut imperitia codices primum ac demum editiones quoque contaminarunt, cum cuncta in codicibus contenta religiose sibi retinenda esse duxerint eorum editores.

Accedit in Hermanno alia ratio, haud satis interim obseruata. Dum enim Bertholdus Hermanni discipulus in eius uita HUNC libellum Chronicorum a magistro suo undique collectum dicat, is ipse ex eius tabulis, non autem Hermannus illum conscripsisse uidetur. Neque Hermanno tantopere contracto,  ut uix digitis itidem dissolutis noui aliquid scriptitare posset, elegans adeo codicis istius character tribui potest; unde de existentia alicuius Hermanni autographi, excepto illo a discipulo eius exarato, dubitare quis merito possit.

XIX. Preter indicata uero superius codicis huius menda, interpolationibus quoque minime caret, a diuersis diuerso tempore et locis insertis, idque partim in marginibus, partim in spatiis, que siue ad annos facto aliquo haud notatos, aut inter annum et annum duarum plerumque aut plurium linearum uacua relinquuntur, a diuersa tamen manu seu charactere facile cognoscendis. Has uero dum ab editionis nostre contextu abesse uolumus, insigniores,  preter superius notatas, pro notitia historica hic separatim adiicere uisum est.

An. 838, erasis que primeua manu scripta erant, alia sec. XIu substituit: Sanctus Meginradus uenit ad locum Augiensem.

An. 861, ad eumdem Meginradum in margine recentius notatur: Sanctus Meginradus patronus noster, comes de Sulgen, filius comitis de Sulgen.

An. 871, post Salomon episcopus obiit, ad oram marginis sec. XIu additur: Cui Pateon successit, prefuit annis III; de quo eodem modo ad an. 875 in margine inferiore: Constantie Patecho episcopus obiit anno 875 pro quo Gebehardus annis X prefuit.

An. 911, post ducatum inuasit, recens sec. Xu in margine additur: Burckard ipse fuit comes de ueringen.

 Post an. 924, inferius quedam inseruntur de campanis an. 1393 Augie fusis; quorsum adeo codex iste ex Fabaria reuersus tum erat.

An. 934, ad Eberhardus, etc., in margine sec. XIu sanctus Eberhardus Pater noster; quod indicio est reliqua in textu non esse interpolata.

An. 941, in uacuo anni istius hiatu hec quoad tempus falsa ponuntur: Nota quod dux Lutpoldus Austrie occisus fuit cum multis militibus anno ab incarnatione Domini [MCCC] LXXXu, quarto Kal. Iunii, et fecerunt ciuitates siluestres, que dicuntur Walstet: postea anno LXXXuIII multe gentes uolebant destruxisse illam prouinciam, que dicitur Glarus, et uenerunt per portus; postea illi Glarenses  uenerunt cum octoginta uiris, et occiserunt bene trecentos, qui turpiter dederunt fugam. Hec non leguntur in Einsidlensi, bene uero primeua manu in Augustano. Quis autem ferat a Canisio sue editioni ad an. 941 fuisse inserta?

An. 945 sec. XIII uel XIu additur: Thietlandus Pater uenit  primus abbas huius loci; et in margine: Tiethlandus abbas monasterii Heremitarum, qui fecit glossam super Epistolas sancti Pauli. Quod Canisius ad an. 947 in sua editione habet, uti et illa que in Augiensi an. 947 in inferiore folii parte notantur, et ne quidem in Einsidlensi codice reperiuntur: Nota anno ab incarnatione Domini 1390 proxima quarta feria post Natiuitatem Domini fuerunt fulgura et tonitrua  circa mediam noctem; ubi insuper male legit tetra pro circa. Proh! qualem Hermanni editorem, qui talia eius Chronico inspergere audeat! Sed necdum finis.

An. 949, manu sec. XIII uel seq., Gregorius sanctus Pater ac nobilissimus uenit, ad Einsidlen scilicet. Ubi Canisius rursus uel contra proprii codicis Augustani fidem habet: Gregorius II Pater.

An. 950, eadem priore manu, uigilius scriptor obiit, quod in reliquis codicibus plane deest.

An. 955, ad Reginbaldum in margine sec. Xu notatur de Helfenstein.

An. 960, ex sec. XIII circ., Gregorius abbas efficitur,  in Einsidlen nempe, Canisiane editioni insertum.

An 971, Adalberoni ad oram sec. Xu ascribitur uon Helfenstein.

An. 972, textui alia sed fere ceua manu additur: Ratisbone S. Wolfgangus episcopus factus est; et alia recentiore sec. Xu: Hic comes de Pfulingen natus: nobilis de Ridenfels prope Schwebeswerd natus; et in inferiore margine: matre a ueringen.

An. 973, manu sec. Xu aut seq. additur: Nota: ille Burghardus fuit fundator monasterii montis Duelli; deinde anno 1005 illud monasterium a diuo Hainrico Rom. imperatore ad Stain nuncupatum translatum est. uid. infra Chronicon Petershusanum.

An. 979, ad Gebehardum, sec. Xu ad oram notarur,  comes de Zeringen; falso, cum fuerit de Bregenz.

An. 987, m. sec. XIII, Ecclesia celle S. Meginradi aucta est. In reliquis codicibus inde desumptis hec a prima manu sunt, uti et illa an. 996: Gregorius sanctus abbas obiit, quibus in Einsidlensi recentior manus adiecit scilicet monasterii Heremitarum.

An. 997, post filias reliquit manu sec. Xu ad oram una Gisela.

An. 1008, ad Augiense cenobium sec. XIu notatur: Annus retributionis nequam abbatis uenit, Immonis scilicet tunc depositi, quod etiam in Einsidlensi a prima manu habetur.

An. 1009, Ad Wolferadum Hermanni patrem in margine sec. Xu comes de ueringen; ubi rursus  nescio quid commentus est Canisius, pro Piligrini et Berthrade filiam legens Piligrim et Bernhardi filiam; qui item anno sequente loco paternus auus meus Clemens intolerando errore ponit paternus auus in censibus clemens.

An. 1031, ad marginem ex sec. XIII, primi lapides ecclesie celle S. Meginradi uI Idus Maii positi sunt. In ceteris codicibus primeua manu exarata Canisius detruncata exhibet.

An. 1032, manu sec. Xu, ad Bertham notatur de Helfenstain nata. Ibidem in margine sec. XIu additur: Warmannus episcopus Constantiensis, quondam monachus huius loci, Eremitani scilicet, quamuis Einsidlenses inter et Augienses de eo adhuc lis sit. Lacunam que hoc anno in Augiensi transumptisque  inde codicibus obseruatur, ex Bernoldo Monacensi suppleuimus.

An. 1034, ab Augiensi aberrat Augustanus et Canisius, qui pro Brun patruelis imperatoris, filius scilicet ex Mathilde, legunt: Brun patruelis imperatoris filius filieque; et mox postea: Episcopatum die Pasche accepit apud sanctum eciam. Theobaldo, etc. pro: accepit. Apud sanctum Gallum etiam Theobaldo, etc.

An. 1039, manu sec. XIII ascriptum: Ecclesia celle S. Meginradi III Idus Octobris dedicatur, et reliquie corporis S. Meginradi ab Augiensibus hactenus retente reddite sunt. Ita etiam in Einsidlensi primeua manu; in Augiensi tamen uox ab studiose erasa est,  quod controuersiam indicat iam tum inter utrumque cenobium motam de possessione corporis S. Meinradi. Similia ex Augustano profert Canisius in fine sic deprauata et mutilata: Et reliquie corpus S. Meginradi. Plura depredicate alias huius editionis errorum monstra producere nimie molis foret; sed uel hec pauca abunde sufficiunt, ut de eius pretio sincerum quis iudicium ferre possit.

Additamenta uero ista, quantum quidem Einsidlense monasterium concernunt, Augiensi codici pleraque inserta fuere sec. XIu, quo ibidem asseruabatur, prout prodit tam character multo recentior, et fere semper idem, quam nomen loci sepius omissum: quod Hermannus genuinus semper exprimit, etiam ubi de ipsa Augia, in qua scribebat,  agit. Alia ratio est de iis que ibidem ad an. 948 et 964 de diuina consecratione capelle B. u. facta et confirmata leguntur, non in margine, sed in ipso contextu. Hec enim maiorem etatem preferunt, nec adeo a primeua codicis manu discrepant. Character ad similitudinem reliqui textus efformatus est, ut illo tamen aliquantulum compressior appareat, ac nullum insuper spatium inter utrumque annum, prout alias plerumque obseruatur, uacuum relinquat. Atramentum quoque nonnichil recentius magisque nigrum est. Nec uero inde interpolationem certo euincere audemus; que si etiam foret, satis antiqua et codici uix non ceua esset. Idem iudicium ferendum censemus de iis que ad an. 934 et 958 notantur de Eberhardo: que ideo suis locis  intacta reliquimus; non item ad an. 949, 960 et 996 de Gregorio abbate, que etsi antiqui nonnichil characteris, interpolationem tamen sapiunt, quod ibi nomen loci, seu cella Meginradi expressum haud sit, que omnia scriptori Einsidlensi tribuenda uidentur, uti illa quibus illud additur, adhuc in Augia ascripta censemus, nisi recentior character aliud prodat.

XX. Initium ducit Augiensis codex a Natiuitate Domini absque ulteriore titulo, nisi qui a manu seculi XIu additus est, prout illum in nostra editione notauimus. Pertingit autem continuata serie usque ad an. 1051, quo desinit; non quod Hermannus ibi finem scribendi fecerit, sed quia tunc ipse codex, rescissis aliquot foliis quibus anni posteriores continebantur,  mancus est: qui idem defectus in descriptis quoque exinde Einsidlensi et Augustano codicibus habetur; unde sinistrum hoc fatum Augiensi codici saltem iam seculo XIu obtigisse necesse est, quo illi ex eo fuere transumpti. Dolendum id erat, nisi ex Murensi et Engelbergensi mss., qui iam ab annis prioribus cum Augiensi concordarunt, suppleri potuisset hec trium annorum lacuna usque ad an. 1054, quousque nempe perductum est Hermanni chronicon, uti Bertholdus, eius discipulus, in uita superius data testatur, quocum etiam faciunt codices Bernoldi et Murensis ad annum 378.

Etsi uero Murensis dificiente Augiensi per annos 1052, 1053 et 1054 decurrat, istis tamen tribus annis  ab edito Urstisii nonnichil discrepat. Utrumque igitur edendum censuimus, dubii utra gennina sit Hermanni lectio; maxime cum post an. 1052 finem habeat San - Georgianus Urstisii codex, quocum etiam tunc Bernoldo finem imponimus, illum ab anno 1053 in tom. II prosecuturi.

XXI. Neque uero exinde firmatur Gundlingii et uossii  coniectura, Hermannum suum Chronicon duntaxat ad an. 1053 perduxisse, eo quod Bertholdus Constantiensis iam ab illo anno continuationem suam fuerit exorsus. Facit id quidem Urstisius in sua editione; at in autographo Bernoldus tam priora quam posteriora illo anno 1053 una serie narrare pergit, nulla facta alicuius continuationis mentione, que adeo a quo anno incipienda  sit, determinari hinc nequit; de quo suo loco plura. Hermanni uero adhuc esse annum 1053, ipse prodit scribens: Werinharius frater meus, quod saltem Urstisius habet.

Enormius autem aberrauit Trithemius, qui  obitum Hermanni iam ad an. 1043 consignat. Falluntur et illi qui sibi persuadent, que in illo Chronico anno 1040 sequuntur, ab alio scriptore fuisse addita, utpote fusius exarata; quasi uero gesta tempori quo scribebat uiciniora ceu melius sibi cognita prolixiore quoque calamo describere haud potuerit. Imo illius temporis gesta ipsum magis scriptorem produnt, quo primum clericus seu monachus in Augia factus est circa annum tricesimum etatis, ut testis est uite scriptor; unde et adhuc  matris sue Hiltrudis epitaphium scripsit ad annum 1052, ut cetera iam allata testimonia taceamus. Id unum modo superesse posset dubium num annus 1054, ad quem Chronicon suum perduxisse scribitur, in hunc calculum computandus ueniat, an ab eo sit excludendus, partim ob codices qui contrarium suadere uidentur, de quibus tamen mox diximus, partim quod miracula Leonis IX pape, eodem anno, die 19 Aprilis, defuncti, uix peruenire potuerint in notitiam Hermanni post quinque menses et longam egritudinem defuncti, ut ea ipse adhuc scribere potuerit. Ex quo autem illud tantum forte quis coniiciat, priora huius anni 1054 gesta ab Hermanno adnotata, ab eius discipulo postea fuisse suppleta, ut tamen integer is annus Hermanno tribueretur: id quod disertis uerbis  facit Murensis codex, quem nobis hac in re sequendum censuimus.

XXII. Discimus porro ex dictis quo tempore Chronicon suum exorsus sit Hermannus quoue illud terminarit. Unde ueteris Testamenti Chronicon, eidem in ceteris codicibus, excepto Augiensi, premissum, non ipsi, sed eius descriptoribus tribuendum est, qui pro medie etatis genio chronica se scribere posse nequaquam putarunt, nisi uenerabile Bede nomen, eiusque De sex mundi etatibus librum illis prefigerent, forte ut codicum raritati consulerent. Quod etsi scriptoribus, neutiquam tamen eorum editoribus ignoscendum arbitramur, qui toties recoctum Bede Chronicon identidem publico sine causa obtruserunt.

 XXIII. Id uero speciale habet codex Augiensis, quod facta que narrat non iuxta annos regiminis imperatorum aut regum supputet, uti ceteris codicibus et Monacensi quoque familiare est. Quo ipso id facile contigit ut, dum unus primum cuiusdam regis annum ab obitu predecessoris, alter demum ab anno sequente numerauit, in ipsis regiminis annis sibi haud constarent, adeoque et in assignandis cuilibet anno gestis et temporum computo a se inuicem discreparent. Hermannus autem res cum incarnationis Dominice annis copulare aggressus est. uerum, ut notat Bouquet, tom. III Script. rer. Franc., p. 319, infelici conatu, saltem quantum attinet ad res que sub prima regum Francorum stirpe geste sunt; imo sepe alibi quoque, inductus utique ab auctoribus  antiquioribus quos secutus est. Quod autem addit idem Bouquet: ueros annos, quoad eius fieri potuerit, adnotabimus, nullo habito respectu ad annos ab Hermanno notatos, quos tamen cuique articulo premit emus, nostrum quoque ex parte facimus in hac editione, ut scilicet, ordine Hermanni retento, genuinum cuiuslibet facti tempus alio charactere subiiciamus, quantum quidem ex recentioribus et accuratioribus chronologis statuere licuit.

Hos inter imprimis numeramus P. Stephanum Clement, insigne congregationis Benedictino-Mauriane in Gallia decus, qui in prestantissimo opere l'Art de uérifier les dates, tertiis typis Parisiis an. 1783 seqq. tribus hucusque tomis maioribus excuso et aucto, exacte, si quis alius, temporum seriem  digessit, cui tamen eque ac nobis nonnunquam ab aliis accini possit: Quandoque bonus dormitat Homerus.

Qui celebratissimos hucusque chronologos Scaligerum, Petauium, Calmetum aliosque euoluerunt, oppido nouerint quante uel nunc opere et difficultatis sit ordinatam semper curatamque temporum rationem inire. Tanto magis indulgendum est medii eui scriptoribus, si in supputandis subinde aberrauerint, rebus enarrandis sepe magis quam discutiende chronologie intenti, unde, ne filum narrationis abrumperent, plurium simul annorum gesta in unum congesserunt. Adde quod unus idemque auctor etiam ex antiquis in statuenda chronologia sibi semper haud constet, quod uel ex Eusebio liquet, qui aliter in Chronico, aliter in Historia tempora  digessit: quanto minus inter tot tamque diuersos auctores exacta semper concordia exspectanda est? Quod precipue in Hermanno nostro euenit, qui Chronicon suum ex diuersis adeo scriptoribus collegit.

Accedit alia tam diuerse temporum supputationis ratio ex negligentia seu imperitia amanuensium, qui sepe annum aut prenotare neglexerunt, aut loco incongruo adnotarunt; quo ipso plura diuersorum temporum facta ad unum annum coniunguntur, uel eiusdem anni in plures dispertiuntur, unde error semel admissus plures deinceps annos peruagatur, uti in nostro Chronico haud una uice aduertimus. Id enim tam in Bernoldi quam in Hermanni codicibus.  sepius euenisse eorum collatio monstrabit, et amplius ex Canisiana editione euincitur, que, etsi ex codice ab Augiensi descripto adornata sit, in adnotandis tamen annis sepius ab eo discordat. Cum igitur discrepantias illas conciliare ac genuinum calculum a scriptoribus deprauatum restituere difficillimum fuisset, ne dicam impossibile, consultius annos, prout in codicibus nostris habentur, retinendos, quam temere mutandos esse duximus, ut tamen errorem, ubi manifestus est, notare haud omittamus.

Id denique semel monuisse sufficiat, Hermannum pereque ac ceteros eius temporis Germanie chronographos anni initium non a prima Ianuarii die, sed a precedentis Dominice Natiuitatis festo repetere, unde sepe contingit ut res circa Natale Domini geste  modo ad precedentem, modo ad subsequentem annum referantur, uti Caroli Magni imperatoris coronatio tunc facta ad annum 800, nunc ad annum 801 refertur.

XXIu. Chronica porro non ex proprio auctorum ingenio, sed ex priorum scriptorum testimonio concinnari posse, res ipsa loquitur. Id unum hic refert quo fonte bibatur, et qua fide res geste enarrentur. De Hermanno uite eius scriptor testatur quod libellum Chronicorum undecunque laboriosa diligentia collegerit. Fontes illos, precipuos saltem, Monacensis Bernoldi codex his uerbis indicat: Insunt auctores Chronicorum Eusebius, Hieronymus, Prosper, Dionysius, Iordanes, Beda. Unde etiam caute per  decursum adnotatur quo anno quisque illorum Chronicon suum absoluerit. Preter hos uero plures adhuc esse unde sua deprompsit Hermannus, tam inferius quam in Chronico suis quosque locis adnotatos uidebimus. De precipuis nunc pauca. Primus est Eusebius Cesariensis, scilicet eius Chronicon a Christo nato usque ad annum 327, unde illud Latine a se redditum prosecutus est S. Hieronymus usque ad annum 379, uti habetur in Scaligeri Thesauro temporum, ed. Lugd. Bat. an. 1606. Nec uero illud simpliciter descripsit Hermannus, sed potiora tantum que sibi uidebantur excerpsit, ac nonnulla subinde alia ex Bede pre primis Chronico, inseruit. Eusebii tamen chronologia sepius hic alterata est, et uno alteroue anno siue promota siue postposita; qua de  re legendus Petauius De doctrina temporum, l. IX, cap. 1. Preter Chronicon Eusebii, illius quoque Historiam ecclesiasticam Hermanno inseruiisse pluribus ex locis liquet. Prodiit ex recensione Henr. ualesii Auguste Taurinorum an. 1746.

Alter est Prosper Aquitanus, qui Chronicon ab anno 379, quo desiit Hieronymus, usque ad annum 435 perduxit. Habetur id in eodem Scaligero, et apud du Chesne Script. Franc., tom. I, p. 196, nec non in Greuii Thesauro Antiq. Roman., tom. XI, p. 312, maxime in Prosperi Operibus, edit. uenet. an. 1744.

Continuatorem is habuit usque ad annum 565 uictorem episcopum Tununensem in Africa, qui  una cum continuatione Ioannis Biclariensis abbatis usque 590 exstat in eodem Scaligero. Item Marius Auenticensis seu Lausannensis episcopus ab anno 455 usque 591 apud du Chesne l. c. p. 210 et in P. Bouquet nouissima Collectione Scriptorum Francicorum, tom. II, p. 12.

Ad Hieronymi continuatores quoque spectat Idacius Lemicensis in Gallecia episcopus, cuius Chronicon ab anno 379 usque 467 locis citatis continetur. Item Marcellinus comes Illyrici, ab an. 379 usque 566 in Scaligero et Bouquet. Nec pretereundus Cassiodorus, cuius Chronicon usque ad annum 519 legitur inter eius Opera, tom. II, p. 354, edit. uenet. an. 1729. Exstant hi fere omnes etiam in noua chronicorum editione Patau. an. 1787 a Roncallio adornata.

 Quibus quidem cunctis usum fuisse Hermannum haud semel notauimus, pre primis autem Marcellino, ex quo integra commata ad uerbum Chronico suo inseruit.

Tertius in Bernoldo memoratur Dionysius cognomento Exiguus, qui annos a Natiuitate Christi computare cepit ere uulgate auctor, ordiens cyclum suum paschalem ab anno 531. Scripsit etiam an. 527 codicem canonum ecclesiasticorum e Greco in Latinum translatum, qui habetur in Iustelli Bibliotheca Iuris canonici, tom. I, p. 97. Chronicon autem scripsisse non reperio, nec ipse Hermannus aliud nisi eius Cyclum notat.

Quartus est Iordanes, aliis Iornandes, episcopus, ut uolunt, Rauennatensis, qui scripsit De regnorum  ac temporum successione usque ad an. 560; itemque Historiam de Gothorum origine usque ad annum 540. Que opera exstant in Muratorii Scriptori us Rerum Italicarum, tom. I, p. 187 et 202.

Beda denique uenerabilis preter opus De sex mundi etatibus usque ad annum nati Christi 624  scripsit et Historiam ecclesiasticam gentis Anglorum  sub cuius nomine habetur quoque breue Chronicon usque ad an. 810 apud du Chesne l. c., tom. III, p. 125.

Neque tamen omnes scriptores indicauit Bernoldus unde depromptum est Hermanni Chronicon. Alios enim adhuc deteximus, quorum opera est usus. Ex his sequentes potissimum notamus.

Gregorii Turonensis Historia Francica, quam ab  anno 458 usque ad annum 591 excurrentem Parisiis an. 1699 edidit Theodoricus Ruinart; cui subiecit eius epitomen per Fredegarium Scolasticum factam, huiusque et aliorum continuationes usque ad annum 768, que omnia in Bouqueti quoque citata Collectione, tom. II, p. 74 seqq., habentur, temporum tamen ratione aliter nonnichil subducta.

Isidori Hispalensis Chronicon usque ad annum 626 exstat inter eius opera, tom. I edit. Madrit. an. 1778.

Procopii Cesariensis Historia De bello Gothico ab anno 489 usque 552 habetur in Muratorii Scriptoribus Rer. Ital., tom. I, p. 143, uti et Pauli Diaconi libri uI De gestis Longobardorum ab an. 568 usque  744, l. c., p. 396, et que sub eius nomine circumfertur Historia Miscella usque ad annum 813, ibid. pag. 1.

Anastasius S. R. E. Bibliothecarius seculo IX uitas Romanorum pontificum scripsisse creditur, que sepius quidem, optime tamen Rome an. 1718 a Franc. Bianchini edite prodierunt.

Hepidanni San-Gallensis monachi Annales ab anno 709 usque 1041, si non inter fontes, certe inter subsidia Hermanni connumerandi uidentur, cum proxime ad eius tempora et locorum uiciniam accedant, etsi hunc Hepidannus superuixerit. Hos exhibet du Chesne tom. III et Goldstatus l. I Scriptorum rer. Alemannicarum, cum aliis eiusdem monasterii scriptoribus qui pro Hermanno illustrando seu confirmando  faciunt.

Principem uero Hermanniani Chronici fontem ab anno 614 usque ad an. 900 facile constituunt Annales Fuldenses, ab anonymo eorum scriptore Fuldensi monacho ita nuncupati; quos ipse presso pede sequitur, et mutato interdum stylo contrahit. Atque ubi isti deficiunt aut desinunt, breuior quoque rursus incipit esse Hermannus, et Reginonis continuatorem usque ad an. 972 passim ita exprimit, ut dubium uix non suboriri possit an non sub hoc continuatore ipse Hermannus lateat; pleraque enim particularia uiciniam nostram diecesimque Constantiensem concernunt.

Quod ipsum etiam fecit Hermannus, ubi Annales Fuldenses excerpsit, quibus seriem Romanorum  pontificum et Constantiensium episcoporum, nec non Augiensium et San-Gallensium abbatum aut de suo aut aliunde haustum addidit, Ediderunt hosce Annales Freherus, Pittheus, du Chesne, et omnium optime P. Martinus Bouquet in sepe laudata Collectione per partes, tom. II, u, uI et uII, ubi etiam deprauatam sepe chronologiam emendauit.



§ Iu.---Noue editionis ratio.

XXu. Ex his iam satis patere arbitramur noue a nobis suscepte editionis rationem. Hanc ex Augiensi codice, si non Hermanni ipsius autographo , primario saltem et omnium, quod hucusque detectum sit, antiquissimo  apographo, ac, quod caput est, hucusque inedito, adornandam suscepimus, aliorum quoque ceuorum fere codicum suffulti subsidio.

Hunc quidem primum fundamenti loco posuimus, resectis inde quibuslibet additionibus siue interpolationibus a posteriore manu indubitato factis, retentis duntaxat illis que dubie adhuc sunt, de quibus iam superius actum. Cuilibet anno seu facto, quoad eius fieri licuit, addimus fontes unde Hermannus hausisse deprehendi potuit. Eum in superiore pagina uerbis CODEX AUGIENSIS indicamus. Huic alio charactere subiicimus Hermanni compendium ex autographo Monacensi codice Bernoldi eius nomine prenotatum, quod quasi lectionum uariantium  loco inseruire possit: in quo insuper anni omissi aut idem habent quod Augiensis, aut ut plurimum uacui sunt. Ceteros uero mss. codices supra indicatos notandos haud censuimus, quod partim innumeris interpolationibus scateant, partim cum illis quos edimus in precipuis saltem conueniant. Solum ad ultimum Hermanni decennium, quo cum Augiensi concordant, aut mancum supplent, Gottwicensem et Murensem codices primis suis litteris notamus.

Chronologiam porro in codicibus obseruatam ex supra iam dictis intactam ubique seruamus, subnotato, sicubi certo aberrauerit, genuino gestorum anno. Orthographiam uero, in nominibus precipue propriis, nostro tempori congruam adoptauimus, non  illam in uariis codicibus tantopere diuersam, et ex scriptorum sepe imperitorum genio profectam, ne lectoribus fastidium ex tot solecismis textui alias inserendis, ac dein per subiunctas uariantes corrigendis ingeramus. Que ipsa quoque ratio est quod uariationes in hucusque editis occurrentes omiserimus, quippe que lectores aut grauant aut impediunt, ac insuper libri molem frustra adaugent: editis siquidem exemplaribus instructi, eas ex collata nostra editione facile detegent; qui autem illis destituuntur, earum iacturam haud grauate ferent, quos genuina factorum narratio ex puro fonte magis iuuabit quam lectionum tantopere discrepantium, et errorum sepe ex uariis editionibus accumulata farrago. Cunctis his demum note subinde ad calcem  adduntur, ubi eis siue ad corrigendum siue ad illustrandum Hermannum opus fuerit, eeque potissimum stricte duntaxat, ne obseruationibus textum nimis augendo non tam alterius Chronicon edere quam nouum ex uariis condere uideamur. Utiles tantum esse nostra hac editione optamus, quod quidem si obtinuerimus, et nostris et eruditorum uotis factum erit satis.



§ u.---De Bertholdo, Hermanni continuatore et discipulo.

XXuI. Hic iam de ipso Hermanno Chronici auctore pluribus disserendum foret, quod tamen, ne eadem sepe repetere necesse sit, ad uitam eius differenda censemus, quam supra dedimus, a Bertholdo illius discipulo et primo continuatore descriptam, cuius  etiam continuatio ab anno 1054 usque 1066 in editis immediate subiicitur Hermanno, omissa tamen eius uita, cuius loco paruum elogium ponitur. Solus Urstisius, finito Hermanni Chronico post annum 1054, in sua editione sequentem continuationem distinguit, in eo tamen deceptus quod eam subdubitando tribuat Bertholdo Constantiensi, cuius tamen mox ab initio diuersum Chronicon addidit tom. I Scriptor. German., p. 339. Ast miramur uiro alias sat perspicaci hoc subrepere potuisse ut, cum duas adeo inter se diuersas continuationes pre manibus habuerit, eumdem tamen utriusque auctorem uel dubitando existimauerit. Auctores uero fuisse diuersos preterquam quod alia fere quilibet facta usque ad an. 1066 enarrat, uel id unum extra omne  dubium ponit quod prior ad an. 1061 Alexandrum II papam sedis apostolice usurpatorem nominet, Honorium uero seu Cadolaum ceu legitimum papam habeat. Haud tamen inde Bertholdum hunc schismaticis accensemus, quippe qui ex fama rei tunc in uicina sibi Basilea et suo tempore geste scripserit, alterius sane mentis futurus si continuationem suam usque ad annum 1067 produxisset, quo Alexander legitimus papa in synodo Mantuana agnitus est. Quod ipsum manifesto argumento est quod anno 1066 scribere desierit hic Bertholdus, cum perperam prius scripta emendare amplius haud potuerit.

Bernoldo autem, etsi eodem tempore, posterius tamen scribenti, rei ueritas ex euentu magis patuit;  unde etiam eumdem Alexandrum tanquam uerum pontificem dilaudat, seque per totum Chronici sui seriem iuratum schismaticorum hostem declarat. Quis uero sanus tam diuersarum partium studium uni eidemque auctori ascribat? Equidem Bertholdo primam illam et breuiorem continuationem tribuit Murensis codex, ita ad calcem Hermanni an. 1054 scribens: Hucusque chronica Hermanni. Abhinc Bertholdus. Quis uero iste? Haud certe alius ac ille ex quo uitam Hermanni cum dicta breuiore eius continuatione subiungit, et unde preter ceteros sua hausisse ad annum 741 fatetur codicis illius scriptor, Bertholdus scilicet, Hermanni discipulus; quem ibidem a Bertholdo, S. Blasii presbytero, fusioris scilicet continuationis auctore, nominatim distinguit,  quos uero ambos ceteri scriptores hucusque in unum Bertholdum Constantiensem presbyterum perperam conflarunt, uel ex solis mox dictis contrarium edocendi, preter ea quibus idipsum ad Bertholdum tom. II pluribus declarabitur.

Eumdem quoque Bertholdum satis aperte indicat Anonymus Mellicensis De script. eccles. c. 92  ita scribens: Bertholdus, qui eiusdem  auditor et discipulus exstitit, uitam magistri et Chronicam scribit, unde etiam uite illius scriptor innotescit, cuius nomen in illa haud legitur. uitam porro illam Murensis codex subiungit mox post uerba: Abhinc Bertholdus, que etiam in Gottwicensi habetur; quam in dictis codicibus mox excipiunt que in Urstisio sub continuationis nomine  post Hermannum sequuntur, atque eadem ferme sunt, nisi quod quedam subinde ex altera quoque Bernoldi continuatione inserantur; que ambe ibidem in unam confunduntur, prout inter alia exinde quoque apparet quod illorum codicum scriptores ad annum 1061 Alexandro II pape faueant, adeoque Bernoldum in eo, non Bertholdum sequantur.

 XXuII. Ex iis autem que in ista uita de seipso narrat Bertholdus, monachus Augiensis fuisse facile conficitur, Hermanno pre ceteris familiaris; quem insuper in extremo morbo assiduum sibi adiutorem assistere uoluit, eique moriturus tabulas suas consignauit, ut quecunque adhuc scribenda restant in eis, diligenter emendet, et scripta aliis commendet; que fortassis continuandi illius Chronici occasio fuit. Dum uero Hermannum magistrum suum uocat, non de magistro puerorum, sed uirorum in altioribus disciplinis, quibus prefulgebat Hermannus, erudiendorum intelligendus est. uirum certe, non iuuenem Bertholdum arguunt, que mox memorauimus. Nec adhuc iuuenem illum prodit quod Hermannus librum suum De mensura astrolabii apud  Pez, Thes. Anecd., tom. III, p. II, p. 95, eidem inscripserit, quemque eius potissimum instantia motus composuit. Et quidem ex illis iam tum presbyter fuisse uideri posset, siquidem talis unquam fuerit, cum presbyteri titulum eidem nec Mellicensis Anonymus, nec citati codices, nec ipse Hermannus tribuant, prout tamen Bernoldo faciunt. Que hic alii comminiscuntur, infra ad Bernoldum examinantur.

XXuIII. Quousque uero continuationem suam perduxerit Bertholdus iste, ex codicibus certo statui haud potest. Qui unicum Hermanni continuatorem agnoscunt, illud ad annum 1100 deductum fateri debent, ut ut inter alia obitus eius in Bernoldi Chronico ad annum 1088 memoratus illis aduersetur;  hunc enim ipsum esse iudicamus, de quo ille l. c.: Bertholdus, doctor egregius, in sacris litteris apprime eruditus, in senectute bona plenus dierum, migrauit ad Dominum Iu Idus Martii; que cum superius dictis optime conuenire uidentur. Editi, quoscunque habemus, ultra annum 1066 haud progrediuntur; ac post illum annum codices nostri cum altera Bernoldi continuatione conueniunt.

Ut adeo non uana sit coniectura, editorum quoquo codices in Bertholdo ultra dictum annum 1066 haud processisse; quod etiam ex supra  allegata utriusque auctoris sentiendi diuersitate magis firmatur. Demus enim Bertholdum postea sententiam suam mutasse, correxisset saltem postea que ad annum illum 1061 contra legitimum papam scripserat,  si ad ulteriora schismatis tempora continuationem suam perduxisset.

Tantum de Hermanni Chronico disseruisse sufficiat. Plura desideranti satis abunde faciet Ioannes Ego in suo tractatu De uiris illustribus monasterii Augie Diuitis an. 1630 conscripto, cap. 28, in Pezii Thesauro Anecd. tom. I, p. III, p. 688.





HERMANNI CONTRACTI CHRONICON  EX INEDITO HUCUSQUE CODICE AUGIENSI, UNA CUM EIUS uITA ET CONTINUATIONE A BERTHOLDO, EIUS DISCIPULO, SCRIPTA. SUBIICITUR CHRONICON PETERSHUSANUM INEDITUM. Ex mss. codicibus collegit, notis et obseruationibus illustrauit P. AEMILIANUS USSERMANN Congregationis S. Blasii monachus et bibliothecarius.




CODEX AUGIENSIS. [1Kb]

 1 Anno XLII Augusti Cesaris; ex quo autem Aegyptus in prouinciam redacta est, et Cleopatra cum Antonio uicta XXuIII anno; ab urbe uero condita DCCLII, olympiadis CXCIII anno tertio, Dominus noster iehsu Christus in Bethlehem Iude nascitur, transactis ab initio mundi secundum 2 Hebraicam ueritatem annis tribus millibus DCCCCLII, secundum septuaginta Interpretes uero quinque millibus CXCIX  .

2 Codices uacant  .

3 Infantes pro Domino trucidantur ab Herode  . Euseb.

5 Asinius Pollio orator moritur. Eus.

6 Herodes rex Iudee cum magno cruciatu moritur, pro quo Archelaus regnauit annis IX  .

 7 Fames magna Rome facta est. Eus.

9 Tiberius Cesar Dalmatas Sarmatasque subegit. Eus., Dio.

 12 Iani porte, duodecim annis iam ab Augusto clause, aperiuntur. Suet.; Oros.

13 Messala Coruinus orator moritur. Eus.

14 Eclipsis solis facta est  .

15  Archelaus in uiennam Gallie urbem ab Augusto relegatur, et Augustus moritur anno etatis LXXuI, imperii LuI; pro quo Tiberius regnat annis XXIII. Eus. a. prec.

16 Herodes tetrarcha Iudeorum regnum tenuit annis XXIu. Eus. a. 14.

17 Mathematici urbe pelluntur. Dio.

18 Liuius historiographus moritur. Ouidius peta in exsilio moritur. Eus. a. 17.

19 Germanicus a Tiberio missus Germanos uicit,  Tac. a. 16.

20 Tredecim urbes terremotu corruerunt. Eus. a. pr.; Dio. a. 17.

 3 21 Fenestella historiographus et peta moritur. Eus. a. pr.

22 Tiberius multos reges ad se uocatos dolo nunquam remisit. Eus. a. pr.

23 Pompeii theatrum incensum est. Eus. a. pr.

24 Tiberius Drusum consortem regni fecit, qui eodem anno ueneno periit. Eus. a. pr.

27 Pilatus preses Iudee a Tiberio mittitur. Eus.

30 Dominus iehsu Christus a Ioanne baptizatur trigesimo anno etatis sue secundum carnem inchoante, et predicare cepit.

31 Ioannes Baptista ab Herode tetrarcha decollatur.

33 Dominus in Hierosolyma passus est et resurrexit. Eclipsis solis  et maximi terremotus facti  sunt. Eus.

34 Iacobus frater Domini Hierosolymorum episcopus ab apostolis ordinatus, sedit annis XXX. Eus.

35 Pilatus imaginem Cesaris in templo statuens seditionem excitauit. Eus. a. 32.

36 Pilatus Romam uenit, et de miraculis Domini Cesari nuntiauit. Eus.

37 Tiberius ea, que a Pilato audierat, senatui nuntiauit, sed senatus contempsit. Eus. a. pr.

38 Tiberius populum Romanum grauiter afflixit, et ipse ueneno periit. Eus. a. pr. In marg. Gaius ann. III, mens. X, dies uIII. uir scelestissimus.

39 Herodes Agrippa rex Iudee a Gaio constitutus, regnauit annis uII. Eus. a. pr.

40 Iudei apud Alexandriam profligantur, pro  quibus Philo clarissimus scriptor Gaium interpellans nichil profuit. Eus. a. 38; Ioseph. XuIII, 9.

41 Pilatus semetipsum interfecit, magnis a Gaio calamitatibus oppressus. Eus. chr.

42 Mattheus Euangelium Hebraice scripsit. Gaius occiditur a suis. In marg. Claudius ann. XIII, mens. uIII, dies XXuIII. al. a. pr.

4 44 Petrus apostolus Romam uenit, ibique per XXu annos predicans episcopatum tenuit. Eus. a. pr.

45 Herodes Agrippa ab angelo percussus exspirauit, pro quo filius eius Agrippa regnauit annis XXuI. Eus.; Ios. a. 40. Marcus euangelista in Aegypto predicauit.

46 Claudius Britanniam subegit. Eus. a. pr.; Dio.  a. 43.---Fames magna facta est. Act. XI, 28.; Dio. a. 42.

47 Noua insula triginta stadiorum in mari apparuit. Eus. a. 45.

48 Ciues Romani, a Claudio numerati, inuenti sunt sexagies nouies centena et quadraginta quatuor millia. Eus. a. 46; Tac.

49 Iudeorum in seditione triginta millia necantur in diebus azymorum. Eus. a. pr.

51 Claudius Iudeos urbe expulit. Beda a. 49; uid. Act. XuIII, 2.

52 Magna fames Rome facta est. Eus. a. pr.

53 Claudius Felicem procuratorem Iudee fecit. Eus. a pr.

54 His temporibus Simon Magus Simoniace  hereseos auctor exstitit.

55 Aegyptius quidam pseudopropheta Iudeorum plures seducens a Felice opprimitur. Eus. a. pr.; uid. Act. XXI, 38.

56 Claudius ueneno mortuus est anno etatis LXIu. Eus. a pr.

57 ---Nero flagitiosus primam in Christianos persecutionem exercuit. Seditio in Cesarea orta plures Iudeorum perdidit. Beda.

58 Paulus apostolus Romam a Festo preside mittitur. Eus. chr. a. 56.

59 Hucusque librum Actus apostolorum Lucas euangelista perduxit, continentem annos a passione Domini XXuII.

 60 Statius peta clarus erat. Eus. a. 58.

61 Nero Agrippinam matrem suam, et sororem patris interficit. Eus. a. pr.

62 Nero infinita luxuria, et lasciuia ignauiaque bacchatur. Eus. a. pr.

5 63 Iacobus frater Domini a Iudeis lapidatur. Eus. chr. a. 61.

64 Marcus euangelista apud Alexandriam passus est. Eus. a. pr.

65 Neroniane therme a Nerone edificantur. Eus. a. 63.

66 Nero ut similitudinem Troie ardentis uideret, magnam partem Urbis incendit. Eus. a. pr.; Tac. a. 64.

 67 Nero Senecam magistrum suum interfecit. Eus. a. pr.

68 uespasianus aduersus Iudeos rebellantes a Nerone mittitur. Eus. a. seq.; Ios. a. 66.

69 Petrus et Paulus a Nerone propter Simonem Magum trucidantur, et pestilentia Rome facta est, Neroque seipsum interfecit. Suet. a. 68; al. a. 66.---Linus primus a B. Petro sedit annis XII.---Antiochie secundus  episcopus ordinatus Ignatius; al. a. 68.

70 Galba menses uII. Otho menses III. uitellius menses uIII. uespasianus 6 in Iudea pugnans, imperator ab exercitu constituitur, uir militari uirtute precipuus. Eus.; Suet. a. pr.

71  Titus Iudeos inenarrabili fame cruciatos obsedit. Eus.

72 Hierusalem a Tito expugnata destruitur, anno a passione Domini XL, a prima uero conditione templi sub Salomone MLXXXIX. Beda.; al. a. 70.

75 Hoc tempore Iosephus historiographus clarus habetur.

77 Colossus erectus est habens altitudinis pedes centum et septem. Dio a. 75.

79 Pestilentia Rome facta est, et terremotus tres ciuitates Cypri subuertit. Eus. a. pr.

80 uespasianus profluuio uentris in uilla circa  Sabinos obiit. Eus. a. pr. In marg. Titus ann. III mens. II.

81 Titus uir erat omnium genere uirtutum mirabilis, ita ut diuitie et amor humani generis diceretur. Hic amphitheatrum Rome construxit, in cuius dedicatione quinque millia ferarum occidit. Eus.; Dio a. pr.

82 Cletus papa secundus annis XII. Eus. a. pr.; al. a. 78.---Titus in eadem uilla, qua et pater, obiit anno etatis XLII. Eus. a. pr.---

7 83 Domitianus infectus omnibus sceleribus secundo persequitur Christianos. Eus. a. pr.---Idem etiam eunuchos fieri prohibuit. Eus. a. seq.

84 Decreto senatus Titus inter deos refertur.  Eus. a. pr.

85 Tres uirgines ueste ob stuprum damnantur. Suet. a 83.

86 Anianus primus post Marcum euangelistam episcopus Alexandrie post annos XXII obiit, pro quo Abilius sedit annis XIII. Eus. a. pr.

88 Domitianus se Deum et Dominum appellari iussit. Eus. a. pr.

90 Quintilianus rhetor Rome clarus habetur. Eus. a. pr.

91 His temporibus heresis Menandri magi, et Ebionitarum, et Cerinthiorum et Nicolaitarum exoritur.

 92 Romani plurima mala a Cesare et ab hostibus pertulerunt. Eus. a. 89.

93 Domitianus de Dacis et Germanis triumphat. Eus. a. pr.

94 Clemens papa III, sedit annis IX. Eus. a. 91.---Cornelia uirgo uestalis ob stuprum uiua defossa est. Eus. a. 92; al. a. 91.

95 Domitianus multos nobilium occidit.  Eus. a. pr.

96 Hoc tempore Ioannes apostolus in Pathmos insulam a Domitiano in exsilium missus Apocalypsin scripsit. Eus. a. pr.

97 Domitianus Flauiam Domitillam cum multis aliis in exsilium pro fide Christi relegauit. Eus. chr. h. a.

98 Domitianus cum multa mala egisset. a suis crudeliter  interfectus est, anno etatis XXXu.  Eus. a. 97; uid. Pag. crit.

8 99 ---Nerua primo edicto suo omnes exsules reuocauit. Sanctus Ioannes apostolus ab exsilio rediens Euangelium scripsit. Iren. a. 97.---Nerua confectus morbo obiit, pro quo Traianus regnauit. Eus. a. pr.

100 ---Traianus genere Hispanus, uir reipublice utilis, sed errore deceptus, tertius persequitur Christianos. Beda.---Alexandrie Cerdo tertius episcopus  sedit annis XII. Eus. a. 97.---Ioannes apostostolus apud Ephesum dormiuit in pace, anno a passione Domini LXuIII. Bed.; Eus. a. seq.; Hier. a. pr.

103 Euarestus papa sedit annis uIII. Eus. a. 100.---Traianus de Dacis et Scythis triumphat. Eus.

104 Traianus multas gentes Romano subiecit imperio. Eus. a. pr.

106 Aurea domus Neronis incendio conflagrauit. Eus. a. pr.

107 Terremotu multe urbes subuerse sunt. Eus. a. pr.

9 108 Alexandrine Ecclesie quartus episcopus ordinatur, nomine Primus. Eus. a. pr.; al. a. 109; Pag. h. a.

109 Simon, filius Cleophe, qui in Hierosolymis  episcopatum tenebat, crucifigitur anno etatis CXX; pro quo Iustus. Eus. a. 107, Pag. a. 116.

110 Ignatius, Antiochie episcopus, Romam perductus, bestiis traditur, pro quo constituitur episcopus Oron  tertius. Eus. a. 108; Pag. a. 116.

111 Alexander papa u sedit annis X. Eus. a. 109.

112 Pantheum Rome fulmine concrematum. Eus. a. 111.

113 Post Iustum Hierosolyme episcopum Zaccheus  sedit quartus. Eus. a. pr., al. 110.

 114 Terremotus pene totam Antiochiam subruit. Eus. h. a.

115 Traianus Assyriam, Armeniam et Mesopotamiam prouincias facit. Eus. a. 113.

117 Iudei commoti magnas cedes hominum faciunt, sed, in Alexandria uicti, ab omnibus ubique trucidantur. Eus. a. 115.

118 Traianus apud Seleuciam profluuio uentris moritur anno etatis LXIu. Eus. a. pr.

119 Adrianus ann. XXI. Hic per Quadratum discipulum apostolorum, et Aristidem uirum sapientem libris apologeticis edoctus, mitis efficitur Christianis. Hier.---Adrianus Alexandriam publicis restaurauit expensis. Eus. a. pr.

120 Adrianus iterum Iudeos profligat. Eus. a. pr.

 10 121 Xistus papa uI sedit annos XII. Eus. a. pr.; al. a. 119.

122 Adrianus bellum in Sauromatas gessit. Eus. a. 120.---Terremotus factus est. Eus. a. pr.

123 Adrianus in Libyam, que a Iudeis uastata fuerat, colonias deducit. Eus. a. pr.

124 Iustinus  , episcopus Alexandrie, sedit annis XI; al. a. 122.---Adrianus legem dedit Atheniensibus. Eus. a. pr.; def. in B.

125 Hierosolymis post Philippum  Seneca decimus constituitur. Eus. h. a.

126. Hoc tempore Aquila interpres habetur. Hier. a. 128.

127 Adrianus, apologeticis nostrorum acceptis, litteras pro Christianis misit. Eus. h. a.

 129 His temporibus Saturninus, et Basilides, et Carpocrates heresin condiderunt. Eus. a. 123.

130 Adrianus pater patrie primus appellatur. Eus. a. 127.

131 Antiochie ordinatur Cornelius episcopus. Eus. a. 129; al. a. 136.---Nicopolis et Cesarea terremotu corruerunt. Eus. a. 129.

 133 Thelesphorus papa uII sedit annis uII. Eus. a. 129; al. a. 127.

134 Iudei in arma uersi Palestinam depopulantur. Eus. a. pr.

135 Alexandrie Eumenes  episcopus sedit annis XIII.

136 Iudei iterum commoti magnis ubique cedibus enecantur; al. a. 132 et 135.

137 Hierusalem ab Aelio Adriano reparata est, et ex eius nomine Aelia nuncupata, et Iudeis ne introirent interdicta. Eus. a. 135 et h. a.

138 Primus ex gentibus Hierosolymis episcopus Marcus ordinatur, cum iam quindecim de Iudaica gente obiissent. Eus. a. 125 et 136.

11 139 Adrianus morbo intercutis aque moritur,  maior sexagenario. Eus. a pr.

140 ---Antoninus, cognomento Pius, per apologeticum Iustini, Christiani philosophi et postea martyris, edoctus, clemens efficitur nostris. Beda. Epiph. Hyginus papa uIII sedit annis Iu. Eus. h. a; al. a. 139.

141 Antoninus pater patrie appellatur. Eus. a pr.

142 ualentinus et Cerdo, et post Marcion et Marcus Ecclesiam heresi impugnant. Eus. a pr.

143 Iustinus philosophus pro Christianis apologeticon Antonino scripsit. Eus. a pr.

144 Pius papa IX sedit annis Xu. Eus. a pr.; al. 142.

145 Antiochie constituitur episcopus Heros  . Eus. a. 143.

148 Alexandrie Marcus uII episcopus sedit annis X.  Eus. a. 144.

149 ualentinus hereticus agnoscitur. Eus. a. 144.

152 Apollonius et Basilides philosophi illustres habentur. Eus. a. 147.

156 Crescens cynicus philosophus Iustino nostro persecutionem commouit, in qua ille gloriose pro Christo sanguinem fudit. Eus. a. 151; al. 167.

 157 Alexandrie Celadion octauus episcopus sedit annis XIu. Eus. a. 150; al. a. 154.

158 Anicetus papa decimus sedit annis XIII Eus. a. 154; al. a. 157.

12 159 Hierosolymis post Marcum factus est episcopus Cassianus XuII. Eus. a. 157.

160 Antoninus Pius apud Lorium obiit anno etatis LXXuII. Eus. a. seq.

161 Marcus Antoninus uerus cum fratre Lucio Aurelio Commodo equo iure administrauerunt imperium. Eus. a. seq. 

162 Lucio Cesari Athenis sacrificanti ignis ab Oriente in Occidentem in celo ferri uisus est. Eus. a. seq.

 163 Fronto orator insignis habetur. Eus. a seq.

164 Cesares de Parthis triumphant. Eus. a. 166.

165 Quarta persecutio, orta apud Asiam, Polycarpum cum plurimis, et in Gallia  multos sanctorum coronauit. Eus. a. 168.

167 Lues maxima multas uastauit prouincias, et exercitum Romanorum pene deleuit. Eus. a. 169; Capitol a. 168.

168 Soter papa XI sedit annis uIII. Eus. a. 169, an. h. a.

169 Antiochie Theophilus episcopus ordinatur, uir sapiens. Eus. h. a; al. a. 176.

170 Lucius Cesar apoplexi exstinctus est. Eus. h. a.---Alexandrie Agrippinus episcopus sedit annis XII. Eus. a. 167.

 13 171 His temporibus Hegesippus, Dionysius Corinthi episcopus, et Pynitus Crete episcopus clari habentur. Eus. a. 172.

173 Cataphrygarum heresis oritur. Eus. a. 172.

174 Hoc tempore Tatianus heresin Encraticarum  condit. Eus. a. 172.

175 Maxima per totum orbem pestilentia fuit. Eus. a. 173.

176 Antoninus multa bella per se et per duces suos faciebat. Eus. a. 174.---Eleutherius XII papa annis Xu. Eus. a. 177.

177 Antoninus Commodum filium consortem regni fecit. Eus. a. 178.

178 Imperatores dona largiti sunt, debita relaxant et seueriores leges temperant. Eus. a. 179.---Lucius  Britannie rex ab Eleutherio papa Christianus efficitur. Beda.

179 Antoninus in Pannonia morbo periit, et Commodus a senatu Augustus appellatur. Eus. a. 180.

180 Commodus post mortem patris Germanos feliciter uicit. Hic obscenus et prauus fuit. Eus. a. 181.---

181 Alexandrie templum Serapis incensum est. Eus. a. 182.---14 Iulianus X Alexandrie episcopus sedit annis X. Eus. a. 180.

182 Ireneus Lugdunensis episcopus insignis habetur. Eus. 183.---Panthenus et Clemens Alexandrie clari habentur. Eus. a. 195.

183 Commodiane therme Rome facte sunt. Eus. a. 184.

 184 Commodus Septembrem mensem nomine suo appellauit. Eus. a. 185.

185 Hierosolymis XXuI ordinatur Maximus episcopus. Eus. a. 186.---Origenes apud Alexandriam nascitur. Def. in B., h. a.

186 Montanus quidam heresin Cataphrygarum condit. Eus. a. 172.

188 Capitolium Rome et bibliotheca fulmine cremantur. Eus. a. 189.

189 Alexandrie Demetrius episcopus sedit annis XLIII. Eus. a. seq.---Commodus colossi capite sublato sue imaginis caput iussit imponi. Eus. a. 190.

190 Commodus multos nobilium interfecit. Eus. a. 191.---Serapio uIII Antiochie episcopus ordinatur. Eus. h. a.; al. a. 199.

 191 Questio de Pascha oritur, et in Dominica die celebrari iubetur. Eus. a. 197  .

192 Commodus cunctis incommodus in domo uestali strangulatur. Eus. a. 193; sed legit: uestiliani.

193 Pertinax maior septuagenario ex senatus consulto iussus est imperare. Eus. h. a.  uictor XIII papa sedit 15 annis X. Eus. h. a.---Pertinacem occidit in palatio Iulianus iurisperitus, et regnauit pro eo uII menses. Eus. h. a.

194 Seuerus genere Afer Iulianum apud Moluium pontem interfecit, et in honorem Pertinacis, quem idem Iulianus occiderat, Pertinacem se cognominari iussit. Eus. h. a. In marg. Seuerus XuII ann.  XuII.

196 Hoc tempore Narcissus Hierosolymorum episcopus, et Theophilus Cesariensis, Polycarpus   quoque et Bachilus Asiani, et alii episcopi insignes habentur. Eus. h. a.

198 Iudaicum et Samariticum bellum motum est. Eus. h. a.

199 Seuerus Parthos et Adiabenos, Arabasque superauit. Eus. a. seq.

201 Therme Seueriane apud Antiochiam facte sunt. Eus. h. a.

202 Zephyrinus papa XIu sedit annis XuIII. Eus. h. a.

203 Seuerus quinta persecutione plurimos sanctorum coronauit, inter quos pater Origenis Leonides cum multis aliis martyrizatur. Eus. h. a.

205 Perpetua et Felicitas hac persecutione bestiis deputantur apud Carthaginem.

 206 Symmachus et Theodotion interpretes habentur his temporibus.

16 207 Seuerus uallum apud Britannos per CXXXII millia passuum a mari ad mare fecit. Eus. h. a.; Spart. a. 209.

208 Tertullianus Afer clarissimus habetur. Eus. h. a.

209 Origenes Alexandrie studiis eruditur. Eus. h. a.

210 Seuerus in Britannia moritur. Eus. a. 211.

211 Antiochie Asclepiades IX episcopus ordinatur. Eus. a. 212 

212 Alexander XXXu Hierosolymorum episcopus ordinatur uiuente Narcisso, Deo per uisum iubente  . Eus. a. 213.

 213 Antoninus Caracalla propter genus uestis, quod Rome erogabat, cognominatur  . Eus. a. 214; Sext. Aur. uict. a. pr.

 214 Antoniane therme dicte sunt Caracalle ex nomine Antonini.

215 Antoninus Rome thermas sui nominis edificauit. Eus. a. 216.

216 Antoninus impatientia libidinis nouercam suam Iuliam duxit uxorem. Eus. a. 217.

217 Antoninus interficitur anno uite XLIII. Eus. h. a.

218  Rome amphitheatrum incensum. Eus.---Antiochie episcopus constituitur Philetus X. Eus. h. a; al. a. seq.---Macrinus cum filio Diadumeno occiditur in Archelaide. Eus. h. a.

17 219  Aurelius Antoninus adeo impudice in imperio uixit,  ut nullum genus obscenitatis omiserit. Eus. h. a. Callistus papa Xu annis u. Eus. a. 220; al. h. a.

220 Hippolytus episcopus clarus habetur. Beda.

221 In Palestina Nicopolis, que prius Emmaus uocabatur, condita est. Eus. a. seq.

222 Aurelius tumultu militari Rome occiditur. Eus. h. a.

223  Alexander Xerxem regem Persarum uicit. Eus. h. a.

224 Hic militaris discipline seuerus corrector fuit. Eus. h. a.

225 Urbanus papa XuI sedit annis IX. Hic multos nobilium ad fidem Christi conuertit. Eus. h. a.; al. a. 223

 226 Ulpianus iurisconsultus insignis habetur. Eus.  h. a.

227 Therme Alexandrine Rome edificate. Eus. h. a.

228 Geminus presbyter Antiochenus, et Hippolytus,  et Beryllus episcopus Bostrenus clari scriptores habentur. Eus. h. a.  .

229 Antiochie ordinatur episcopus Zebennus  XI. Eus. h. a.

230 Mammea mater Alexandri Origenem celeberrimum doctorem ad se 18 uocatum audiuit. Eus. hist.---Alexandrie Heraclas episcopus annis XuI. Eus. a. seq.

231 Alexander in matrem Mammeam unice pius fuit, et ob id omnibus amabilis. Eus. a. seq.

232 Origentes de Alexandria ad Cesaream Palestine transit. Eus. a. seq.

233 Pontianus papa XuII sedit annis u. Eus. a. seq.; al. a. 230.

234 Alexander Rome fauorabilis fuit.

 235 Alexander tumultu militari Mogontiaci occiditur. Eus. h. a.; Paul. Oros.

236  Maximinus Christianos, et maxime rectores ecclesie, sextus post Neronem persequitur. Eus. a. seq.

237 Maximinus aduersum Germanos bellum feliciter gessit.

238 Maximinus Aquilegie a Pupieno occiditur. Eus. h. a.

239  Anterus XuIII papa sedit mensem unum; post quem Fabianus XIX annis XIII. Eus. h. a.; al. a. 236.

240 Pupienus et Albinus, qui imperium arripuerant, in palatio a Gordiano occisi sunt. Eus. h. a.

 241 Hoc tempore Iulius Africanus chronographus clarus habetur.

242 His temporibus Origenes Theodorum  et Athenodorum fratres, postea episcopos nobiles, diuina imbuit philosophia. Eus. hist.

 19 243 Gordianus, cum uictor Parthis reuerteretur, haud longe a Romano solo interficitur. Eus. a. seq.

244 Milites Gordiano tumulum edificant, et ossa eius Romam reportant. Eus. h. a. 

245 Philippus primus omnium imperatorum Christianus fuit. Hic filium suum Philippum consortem regni fecit. Eus. h. a.

246 Regnantibus Philippis millesimus annus Romane urbis expletus est. Eus. h. a.

247 Millesimus annus a Christiano imperatore uariis ludis celebratus est. Eus. h. a.

248 Theatrum Pompeii Rome incensum. Eus. a. 246.

 249 Philippus urbem nominis sui in Thracia construxit. Eus. a. pr.---His temporibus Origenes multa scripsit.

250 Alexandrie Dionysius XIII episcopus sedit annis XuII. Eus. a. pr.

251 Philippus senior uerone, Rome uero iunior occiditur. Eus. h. a. 

20 252 Decius, cum Philippos patrem et filium interfecisset, ob eorum odium in Christianos persecutionem  mouet.---Antonius in Aegypto nascitur. Decius cum filio occiditur. Eus. h. a.---Fabianus martyrizatur, pro quo Cornelius papa sedit annis III  , qui et ipse martyrio coronatur. Eus. h. a; al. a. pr.

253  Origenes anno etatis LXX, moritur. Nouatus presbyter auctor hereseos exstit. Maxima pestilentia facta est. Eus. h. a.

254 Lucius papa XXI, mensibus uIII; post quem Stephanus annis II. Gallus cum filio interficitur, Eus. h. a.

255  ualerianus octauam persecutionem in Christianos exercuit. Eus. a 257.

 257 Cyprianus doctor eximius, Carthaginensis episcopus, martyrio coronatur. Eus. h. a; alii an. seq.

258 ualerianus a Sapore Persarum rege capitur. Eus. h. a. 21 Xistus papa sedit annis uII. Eus. a. 256, annis uIII.

259 ualeriano in Persas ducto, et oculis priuato, Gallienus pacem reddit nostris. Eus. a seq.

261 Gallienus in omnem lasciuiam dissoluitur. Eus. h. a.

 262 Germani Italiam, Alamanni Gallias et Italiam populantur. Eus. h. a; Eutrop. a. 264.

263 Macedonia, Grecia, Pontus, Asia et alie prouincie depopulantur per Gothos. Eus. a. pr.

265 Dionysius papa sedit annis IX. Eus. a. seq., al. a. 259.

266 Hoc tempore Theodorus, qui et Gregorius, Neocesaree episcopus uirtutibus claruit.

267 Hierosolymis Hymeneus episcopus ordinatur. Eus. h. a.

269 Gallienus Mediolani occiditur. Eus. h. a.

270 . Claudius Gothos iam per annos Xu Illyricum Macedoniamque uastantes superat Eus. a. seq.---Paulus Samosatenus Antiochie episcopus hereticus esse  conuincitur. Eus. a. 267. 22 Claudius Sirmio moritur, pro quo frater eius Quintillus regnauit dies XuII, et Aquileie occiditur. Eus. a. seq.

271.  Aurelianus publice rei utilis, primo clemens Christianis, postea persecutor fuit. Trebel. a. pr.

272 Zenobia regina Orientis uincitur. Eusebius Laodicensis episcopus insignis habetur. Eus. a. seq.

273 Aurelianum Rome triumphantem Tetricus et Zenobia captiui precesserunt. Eus. a. seq.

274 Imperator soli templum edificat, et nonus Christianos persequitur. Eus. a. seq.

275  Aurelianus diuino fulmine territus, interficitur a militibus, pro  quo regnauit Tacitus mensibus uI. Quo apud Pontum occiso, Florianus regnauit dies LXXXuIII, et occiditur. Eus. a. seq.

276 Felix papa XXu, sedit annis u. Eus. a. seq., al. a. 269.

277  Probus Gallias a barbaris occupatas ingenti uirtute restituit. Eutrop.

278 Anatolius Laodicie episcopus clarus habetur. Eus. a. seq.

279 Manes quidam, genere Persa, insanam Manicheorum heresim condit. Eus. a. pr.

23 280 Antiochie episcopus constituitur Quirillus XuIII. Eus. h. a. uocat Cyrillum.

281 Eutychianus papa sedit menses uIII  .  Cui successit Gaius papa annis XuI. Eus. h. a.

282 Probus apud Sirmium tumultu militari occiditur. Alexandrie episcopus Theonas annis XIX. Eus. h. a.

283  Carus, uictor de Parthis, super Tigridem fulmine ictus interiit. Eus. h. a.

284 Numerianus insidiis Apri soceri sui occisus est. Eus. h. a.---Carinus, apud Margum a Diocletiano prelio uictus, interficitur. Eus. a. seq.---Hucusque ab incarnatione Domini supputantur secundum Dionysium anni CCLXXXIu.

285  Ab hoc anno Greci paschales circulos inchoabant  .

 286 Diocletianus Herculianum Maximianum in consortium regni assumit. Eus. a. 288.

287 Maximianus in Gallia Amandum cum rusticis uicit. Eus. a. seq.

24 288 Hoc tempore Carus [Eus. Carausius] Britanniam, Narseus rex Persarum Orientem, Achilleus Aegyptum, Quinquegentiani Africam infestauerunt; ob que Constantinus [leg. Constantius], Galerius et Maximianus in regnum assumuntur. Eus. a. seq.

290 Diocletianus Constantium Constantini patrem Cesarem fecit, qui regnauit annis XuI. Eus. a. pr.

291 Imperator Galerium Maximianum Cesarem fecit. Eus. a. 289.

292 Hoc tempore Phierius presbyter, et Achillas  et Melitus Alexandrie claruerunt.

293 His temporibus diuersis et multis preliis hostes diuersi uincuntur. Eus.

295 Diocletianus se ut deum adorari iussit. Eus. h. a., al. a. 293.

296 Gaio pape per martyrium coronato Marcellinus XXuIII successit. Eus. a. seq.

297 Diocletianus uicto Achilleo Alexandriam et Aegyptum recepit. Eus. a. seq.

298 Idem plurimos per totam Aegyptum proscriptionibus et exsiliis damnauit. Eus. h. a.

299 Constantius sexaginta millia Alamannorum iuxta Lingonas occidit. Eus. a. 301. Eutr. a. 297.

 25 300 Gaterius Maximianus, uictus a Narseo, ante carpentum Diocletiani purpuratus cucurrit. Eus. a. 301.

301 Maximianus Narseum superauit, et uxorem eius ac liberos captiuauit. Eus. a. 303. Eutr. a. 297.

302 Diocletianus et Maximianus insigni pompa de hostibus triumphant. Eus. a. seq.

303 Diocletianus et Maximianus ecclesias subuertunt, libros diuinos incendunt, et Christianos cruciant. Eus. a. seq.

304 Diocletianus Nicomedie, et Maximianus Mediolani purpuram et regnum deponunt. Eus. a. seq.---Eusebius papa sedit menses uIII, post quem Miltiades annos Iu  . Eus. a. seq.

 305 Maximinus et Seuerus Cesares facti sunt. Eus. a. seq.---Constantius Augustus obiit, post quem Constantinus filius eius. Eus. a. 307.---Constantinus Constantii ex concubina Helena filius primus imperator, excepto Philippo, Christianus fuit, et ab hoc Christiani imperatores esse ceperunt. Eus. a. 307.

306  Maxentius Maximiani Herculii filius Augustus appellatur. Eus. a. 308.

26 307 Maximianus apud Massiliam turpiter interficitur. Eutrop. a. 310.

 308 Occiso Seuero, Licinius Cesar efficitur. Eus. a. seq.---Galerius Maximianus moritur. Eus. a. 311.

309 Siluester papa sedit annis XXu  . Eus. a. 312.---Maximinus Christianos persequitur et apud Tharsum moritur. Eus. a. 312.

311 Maxentius iuxta Moluium pontem a Constantino superatus occiditur. Eus. a. 313.

312 Persecutio tandem post decem annos finita est.

314 Diocletianus in predio suo moritur et solus omnium priuatus inter deos refertur. Eus. a. 317, al. a. 313.

315 Plurimi persecutorum et magorum trucidantur.

 318 Licinius Christianos de palatio suo pellit et eos persequitur. Eus. a. 321.

27 319 Hoc tempore Arius Alexandrie presbyter nefandam Arianorum heresim condit. Epiph. a. 361.

320 Alexandrie ordinatur episcopus Alexander  . Eus. a. 322.

321 Arius presbyter, ab ecclesia a suo episcopo Alexandro eiectus, multos sue impietati sociat. Eus. a. seq.

322 Concilium in Nicea congregatur CCCXuIII episcoporum sub Siluestro papa  .

 323 Constantinus  , filius Constantini, Cesar efficitur.---Licinius occiditur. Eus. a. seq.

324 Hoc tempore crux Dominica ab Helena, Constantini matre, Hierosolymis reperitur sub Macario eiusdem urbis episcopo. S. Paulin. epist. 11, al. a. 326.---Nazarius rhetor insignis habetur. Eus. a. seq.

325 uicennalia Constantini Nicomedie acta, et sequenti anno Rome edita. Eus. a. 327.

326 Hucusque historiam scribit Eusebius. Hinc Hieronymus, al. an. seq.

327. 28 Constantinus Drepanam Bithynie ciuitatem instaurans, in honorem matris sue Helenopolim appellauit. Hier. a. seq.

328 Ariani episcopi ecclesiam obtinuerunt, quorum tempora non digeruntur, quia hostes Christi iudicantur.  Hier. an. seq.

329 Iuuencus presbyter claruit. Porphyrius hereticus a Constantino de exsilio liberatur. Hier. a. seq.

330 Alexandrie ordinatur episcopus Athanasius. Dedicatur Constantinopolis. Hier. a. seq.

331 Edicto Constantini gentilium templa subuersa sunt. Hier. a. seq.

332 His temporibus Eusebius Cesariensis episcopus, et alii multi doctores claruerunt.

333. Antonius monachus clarus habetur.

 334 Constantinus cum liberis suis honorificas ad Antonium litteras mittit. Hier. a. 337.

335 Tricennalibus Constantini Dalmatius Cesar appellatur. Hier. a. 337.

29 336 Constantinus, dum bellum in Persas pararet, apud Nicomediam obiit anno etatis LXuI al. an. 337.

337  Dalmatius Cesar factione Constantii patruelis, et tumultu militari interficitur. Hier. a. 339.

338 Constantius Ariana heresi per Arianum presbyterum, et Eusebium Nicomediensem pollutus, Athanasium episcopum, et omnes non sue partis episcopos persequitur. Hier. a. 340.

 339 Constantinus bellum fratri Constantio inferens, iuxta Aquileiam occiditur. Hier. a. 341, al. a. 340.

340 Terre motus multas urbes subuertit. Hier. a. 342.

341 Franci a Constante perdomiti in pacem recepti sunt. Hier. a. seq.

342 Constantinopoli eiecto ab Arianis Paulo episcopo, Macedonius heresiarches in locum eius substituitur. Hier. a. 343.

343 Hoc tempore Maximinus Treuirorum episcopus claruit, a quo Athanasius a Constantio profugus suscipitur. Hier. a. seq.

344 Athanasius ad Constantis litteras Alexandriam regreditur. Hier. a. 346.

 345 Eclipsis solis facta est, et terre motus multas urbes subuertit. Hier. a. seq. et 348.

30 346 Tribus diebus ac noctibus Roma natauit, et Campanie urbes uexate. Hier. h. a. habet nutauit.

347 Bellum contra Persas geritur graui Romanorum damno. Hier. a. 349.

348 Rome ordinatur Liberius, quo ab Arianis expulso Felix in eius locum substituitur  . Hier. a. 350.

349 Constans interficitur anno etatis XXX. Magnentius et alii multi conturbant rempublicam. Hier. a. 351.

350 His temporibus ossa Timothei et S. Andree apostolorum, et Luce euangeliste Constantinopolim  inuecta sunt. Hier. a. 357, 359.

351 Gallus Constantii patruelis Cesar factus. Magnentius seipsum occidit. Hier. h. a.

352 Antonius monachus Cu etatis sue anno in eremo moritur. Multi eremite claruerunt, al. a. 356.

353 Gallus Cesar occiditur. uictorinus rhetor et Donatus grammaticus insignes habentur. Hier. a. 355.

354 Iulianus Cesar efficitur a Constantio. Eusebius uercellensis et Dionysius Mediolanensis cum aliis exsulantur. Hier. a. 356.

355 Magne Alamannorum copie apud Argentarium  delete sunt a Iuliano Cesare. Zos. a. 357.

 31 356 Iulianus Rheno-Germanos uicit. Amm. Hilarius Pictauiensis et Athanasius Alexandrinus ab Arianis multa mala passi sunt.

357 Apud Ariminum synodus Arianorum contra fidem facta est. Hier. a. 360.---Paulinus Treuirensis episcopus in exsilio moritur. Hier. a. 359.

358 Iulianus Augusti nomen usu pat. Constantius in Parthos bellum parat. Amm. a. 360.

359 Constantius Parthico bello dimisso contra Iulianum arma sumit. Ammian.

360 Constantius moritur anno etatis XLu. Hier. a. 362.

361  Iulianus ex Christiano lectore paganus factus persequitur Christianos. Athanasius, Eusebius, et Lucifer  de exsilio reuertuntur. Hier. a. 363.---Pagani apud Sebasten sepulcrum S. Ioannis Baptiste inuadunt.

32 362 Iulianus, ad bellum Parthicum profectus et Christianorum sanguinem diis suis uouens, Dei iudicio a quodam hoste occisus interiit anno etatis XXXII. Post quem Iouianus imperator factus, cum omni exercitu ad Christianitatem redit. Amm. a. 363.---Antiochie synodus heresiaca collecta est. Hier. a. 365, al. a. 361.

363 Iouianus, in noua domo recubans suffocatus odore prunarum et calcis, moritur; pro quo ualentinianus regnat, qui ob fidem Christi tribunatu militum  a Iuliano priuatus fuit. Hier. an. 365.---

364  ualentinianus ualenti fratri suo Orientis imperium dedit. Hier. a. 365.

365 Rome Damasus papa ordinatur  . Hier. a. 367.---ualens ab Eudoxio Arianorum episcopo baptizatus Christianos persequitur. Hier. a. 368.

366 Gratianus, ualentiniani filius, imperator efficitur. uera lana pluuie mista de nubibus fluxit. Hier. a. 368.

367 Athanaricus rex Gothorum Christianos persequitur  . Hilarius episcopus Pictauiensis moritur. Hier. a. seq. Nicea terre motu corruit. Hier. a. 369.

 33 368 Eusebius uercellensis moritur. Hier. a. 371.---Hoc tempore Apollinaris episcopus heresim condit. Hier. a. 376.

369 Magna fames in Phrygia. Hier. a. 371.

370. His diebus post Auxentii Ariani mortem Ambrosius episcopus Mediolanensium ordinatur  , Hier. a. 376.

371 Didymus Alexandrie cecus claruit. Hier. a. 373---ualentinianus Saxones cede perdomuit. Hier. a. 374; Ammian. a. 370.

372 Eunomius agnoscitur, a quo heresis Eunomiana. Hier a. 373.---Burgundiones iuxta Rhenum consederunt.

 373 Hoc tempore docente Ambrosio Italia ad Christi fidem conuertitur. Hier. a. 376.

374 ualentinianus subita sanguinis eruptione moritur, pro quo Gratianus filius cum patruo ualente regnauit. Hier. a. 376.

375  Gratianus XXX millia Alamannorum deleuit. Ammian. a. 378. Oros.

376 ualens legem dedit, ut monachi militarent, nolentes fustibus iussit interfici. Soz. a. 375; Hier. h. a.

377 Gothi, datis a ualente Arianis doctoribus, Ariani efficiuntur. Chron. Goth.

34 378 ualens, Arianus imperator, post multa mala sua, in Thracia trucidato a Gothis Romano  exercitu, ipse sagitta sauciatus, fugiens, et in uilem casam, cum sepe equo laberetur, deductus, insequentibusque hostibus uiuus in ipsa casa incensus, sepultura etiam caruit. Post quem Gratianus XXXIX, fratris eius filius, cum fratre suo ualentiniano regnauit annos uI. Hier. a. 379; al. h. a.---Hucusque Chronica Eusebii Hieronymus perduxit. Hinc Herimannus  .

379 Gratianus imperator ob perturbatum imperii statum Theodosium, genere Hispanum, armis, fide  et religione precipuum, Orienti imperatorem prefecit; qui XuII annis regnans Gothos, Hunnos, Alanosque et alias gentes plures cercuit deque tyrannis Romanorum sepe imperium uindicauit. Idat.---Priscillianus de Galliis  episcopus hoc tempore sui nominis heresim condit. Oros. Prosp.

380 Ab hoc anno Theophilus Alexandrinus episcopus paschales cyclos inchoat  . Ambrosius Mediolanensis archiepiscopus multa hoc tempore sublimiter scripsit. Prosp. h. a.

35 381 Synodus secunda uniuersalis  CL episcoporum Constantinopoli agitur contra Macedonium heresiarcham, ipsius urbis episcopum, sub Theodosio Augusto et Damaso papa. Prosp. Idat.

382 Athanaricus, rex Gothorum persecutorque  Christianorum, Constantinopoli receptus a Theodosio, moritur  .

383 Arcadius, filius Theodosii Augusti, a patre in consortium regni assumptus, regnauit annis XXuI. Prosp.

384 Theodosio Augusto filius Honorius nascitur. Rome post Damasum papam Siricius, qui in Chronicis Prosperi Ursinus  dicitur, papa XL sedit annis XIu. Prosp. Cassiod.

 385 Maximus in Britannia a militibus imperator creatus, ad Gallias transfretans, Gratianum Augustum, a suis proditum, bello uictum fugauit, et Lugduni captum occidit; ualentinianumque Augustum fratrem eius de Italia ad Theodosium in Orientem pepulit, uictoremque filium suum imperii consortem fecit  . Marcellin. a. 383.

36 388 Maximus tyrannus a Theodosio et ualentiniano Augustis uictus et captus, iuxta Aquileiam purpura priuatus capite plectitur, et uictor filius eius ab Arbogaste magistro militum in Galliis peremptus est, et ualentinianus imperio restitutus. Prosp. Idat.

389 Ithacius et Ursacius episcopi ob necem Priscilliani, quem accusauerant, Ecclesie communione  priuantur. Prosp. Isid. De uiris illust.

392 ualentinianus Augustus, nimia, ut aiunt, Arbogastis austeritate uite pertesus, apud uiennam laqueo uitam finiuit. Pro quo Arbogastes insimulatus Eugenium in Gallia imperatorem creat. Prosp.---Hieronymus librum, quem de uiris illustribus Ecclesie scripsit, hucusque perduxit. Marcell.

393 Theodosius imperator cum filiis Arcadio et Honorio tribus annis regnauit. Prosp.

 394 Ioannes anachoreta, cuius uitam Hieronymus edidit  , Theodosium 37 imperatorem contra Eugenium tyrannum uictorem fore predixit. Prosp.

395 Theodosius imperator diuinitus adiutus Eugenium tyrannum pugna uictum peremit; et ipse eodem anno Mediolani uita decessit, et apud S. Laurentium sepultus est; pro quo filius eius Arcadius cum fratre Honorio annos tredecim regnauit. Prosp.---Augustinus Ecclesie propugnator facundissimus a Maximo ueterano episcopo Hippone-regionis Africe, adhuc uiuente, ipsius urbis episcopus, quamuis inuitus, ordinatur  . Possid. Claudianus peta clarus habetur. Ioannes eremita migrauit ad Dominum.---Hucusque Ruffinus ecclesiasticam Historiam Eusebii Cesariensis episcopi, a se translatam, perduxit.

 396 Gildo comes Africe tyrannidem inibi inuasit, eam sibi usurpare presumens. Zos.

397 Concilio Carthagini habito Hipponiense concilium roboratur. Sanctus Martinus Turonorum episcopus post multas uirtutes migrauit ad Dominum anno etatis LXXXI, episcopatus uero XXuI, cuius uitam et uirtutes Sulpitius Seuerus egregio edidit stylo  . Greg. Tur.

 398 Sanctus Ambrosius Mediolanensis archiepiscopus, doctor Ecclesie mirificus, ad Dominum migrauit. Marcell.---Rome Anastasius papa XLI sedit annis Iu. Idem.---38 In Africa Gildo comes a fratre Mascezele, Deo iuuante, pugna uictus interiit. Marcell. Iorn.

399 Templa idolorum iussu imperatorum in diuersis partibus orbis destruuntur, et ludi gladiatorum tolluntur. Aug., l. XuIII de Ciu., capite ult. Eutropius eunuchus, qui hoc anno cum Theodoro consulatum inuaserat, honore et uita priuatus interiit. Prosp. Marcell.

400 Gothi Alarico et Radagaiso regibus Italiam ingredientes deuastant. Prosp. Cass.---Hoc tempore Anastasius papa sua etiam decreta constituit, inuentes  in Urbe Manicheos damnauit, et basilicam, que Crescentiana dicitur, uia Mamurtina construxit. Anast.

401 Ioannes Constantinopolitanus et Theophilus episcopi clarissimi habentur, sed adeo inter se discordes, ut molimine Theophili Ioannes in Pontum exsilio relegatus sit. Prosp.

402 Pollentie Romani, Stilicone duce contra Gothos graui utrorumque clade pugnantes, tandem uicti terga uertunt  . Cass. Iorn. Oros.---Rome Innocentius papa XLII sedit annis XIu.

403 Carthagini concilium contra Donatistas habitum.

39 404 His temporibus Innocentius papa plurima  in Ecclesia constituit decreta, et ecclesiam SS. Protasii et Geruasii martyrum Rome constructam dedicauit, et titulum in Urbe constituit. Anast. Bed.

405 Romanis duce Stilicone in Thuscia pugnantibus Radagaistis  cum CC militibus Gothorum facili uictoria, Deo donante, uictus et captus est. Marcell. Prosp.

406 Wandali, Sueui et Alani traiecto Rheno III Kal. Ianuarii  Gallias hostiliter ingressi. Chron. Goth.

407 Constantinus in Britannia, tyrannide inuasa, ad Gallias transit. Prosp.

408 Arcadius imperator Constantinopoli moritur, relicto pro se filio Theodosio, cum quo dehinc patruus Honorius annos Xu regnauit. Cass. Prosp.---Stilico  dux fortis una cum filio Eucherio ab Honorio Augusto occiditur. Oros. Marcell.

409 Wandali, Alani et Sueui in die Oct.  Hispanias occupant. Idat. Attalus, imperator Rome per tyrannidem factus et mox pulsus, Gothis cohesit. Prosp.

40 410 Alaricus rex Gothorum Romam obsedit multasque cedes ibi et predas faciens, locis tantum sacris et ad ea profugis, quia Christianus erat, pepercit anno ab Urbe condita MCLXIu. Placidia, soror Honorii Augusti, a Gothis in Urbe inter alios capta. Idat. Gothorum pars uenetiam captam possedit, qui postea Ostrogothi uocati et cum Romanis confederati sunt. Iorn. a. 409.

 411 Constantinus tyrannus apud Arelatum uictus ab Honorio captus est, filiusque eius Constans in Hispania a Gerontio comite peremptus, et Maximus ab eo in regnum leuatus est. Prosp. Marcell.---Constantius dux ab Honorio constitutus est. Alarico rege Gothorum mortuo Ataulfus successit, qui Placidiam captiuam uxorem accepit. Pestilentia, fames, bestie, et gladius barbaricus miserum late uastant et comprimunt orbem. Zos. Idat., al. a. 414.

412 Maximo in Hispania regno ablato uita concessa est. Gothorum pars maxima rege Ataulfo Gallias ingressa. Prosp.---Heros S. Martini discipulus, Arelatensis episcopus sanctus, innocens sede sua pulsus est, et pro eo Patroclus ordinatus. Prosp.---Wandali et Sueui Galleciam, Alani Lusitaniam  et Carthaginensem prouincias, Silingi Beticas sortiuntur. Idat. a. 411.

413 Herodianus, huius anni cum Lucio consul, nouarum rerum in Africa reus, honore et uita priuatur. Prosp. sed consulem uocat Heraclianum. Burgundiones partem Gallie Rheno contiguam obtinuerunt  . Prosp. Iouinus et Sebastianus fratres, Gallie tyranni, Narbone ab Honorio perempti sunt. Prosp. Idat.---His temporibus Pelagius Brito, adnitentibus Celestio et Iuliano, liberum 41 arbitrium plus iusto extollens, et hominem sine gratie Dei auxilio proprio nisu perfectum fieri posse asserens, fidem Ecclesie turbat. Eius heresim S. Augustinus singulariter pre ceteris expugnat, et papa Innocentius cum aliis hereticis condemnat. Prosp.

 414 Attalus Gothis auctoribus in Gallia tyrannidem inuasit. Prosp.

415 Gothi Hispanias petunt, quorum presidio Attalus destitutus, a Romanis captus est  . Marcell.---Ataulfus rex Gothorum a quodam sociorum  uulneratus interiit, et pro eo Wallia regium nomen inuasit. Prosp.---Hierosolymis corpora SS. Stephani protomartyris, Gamalielis et Nicodemi Luciano presbytero diuinitus reuelata, inueniuntur, et innumeris miraculis glorificantur. Idat.

416 Wallia, rex Gothorum, pacem cupiens, uiduam Ataulfi Placidiam fratri Honorio Augusto reddidit. Eius nuptias dux Constantius promeruit  . Prosp. Marcell.---Rome Zosimus papa XLIII sedit annis tribus, qui sua etiam ad Ecclesie statum decreta promulgauit. Anast., al. a. 417.

417 Honorius Augustus Romam triumphans ingreditur, Attalo currum eius precedente et post in exsilium misso. Prosp.---Questio et dissensio de  huius anni Pascha  oritur sub Zosimo papa Romano. 42 Constantius Fredibalum regem Wandalorum sine bello arte captum Honorio imperatori misit. Idat. a. 415.

418 Carthagini concilio episcoporum CCXuII collecto et a Zosimo papa confirmat, Pelagius aliique heretici damnantur. Prosp.---Eclipsis solis XIu Kal. Augusti  facta, et cometa abhinc usque ad mensem Septembrem uisa. Marcell.---Pugna inter Gundericum Wandalorum regem et Ermenricum [al., Hermericum] Sueuorum regem facta. Idat. a. seq.

419 Honorius Augustus Constantium ducem in consortium imperii assumit. Idat. a. 421.---Rome Bonifacius papa XLIu sedit annis Iu, cum quo ab  aliis papa ordinatur Eulalius. Quo ab Augustis deiecto, Bonifacius in sede firmatus sua etiam decreta constituit, et ecclesiam S. Felicitatis et S. Siluani in Urbe construxit  . Anast. Prosp.---Constantius imperator pacem cum Wallia rege Gothorum  firmat, data ei cum aliquot urbibus ad inhabitandum Aquitania secunda. Prosp. Idat.

420 Wallia rege Gothorum mortuo Theodericus successit. Isid. a. 419.---Bethlehem Hieronymus presbyter, doctor et interpres incomparabilis Scripturarum anno etatis XCI obiit. Prosp. Bed.---Alani a Gothis adeo cede domiti ut, regio nomine neglecto, Gunderico regi Wandalorum se tuendos submitterent. Greg. Tur., Idat. a. 418.

43 421 Constantius imperator Rauenne moritur. Idat. Prosper.---Bellum inter Wandalos et Gothos oritur. Idat.

422 Exercitus contra Wandalos duce Castino ad Hispanias Gothis auxilium mittitur; a quo offensus Bonifacius, uir bellicosus, secedens ad Africam se  contulit. Wandali uero ad desperationem coacti, Castino incaute manum conserente, uictores effecti sunt. Prosp. Idat.

423 Placidia Augusta, a fratre Honorio pulsa, cum filio ualentiniano ad Theodosium Augustum in Orientem proficiscitur. Prosp.---Rome Celestinus papa XLu sedit annis nouem, qui plurima in Ecclesia fecit statuta, et basilicam Iulii in Urbe constructam dedicauit. Anast. Marcell. mel. a. 421.---Honorius imperator Occidentis Rauenne moritur, et Ioannes tyrannus regnum eius occupat. Theodosius imperator Orientis post mortem patrui sui Honorii regnauit annos XXuI. Prosp. an. XXuII.

424 Theodosius ualentinianum amite sue Placidie filium Cesarem faciens, ad regnum Occidentis  cum matre possidendum remittit. Prosp. Cass.---Ioannes tyrannus Africam contra Bonifacium petiit. Idat.

425 ualentinianus cum matre Ioannem a suis exstinctum oppressit, regnum Occidentis recepit, Castinum Ioanni fauentem exsilio damnauit, Aetio patricio, quia Hunnos euocatos reuerti fecerat, ueniam dedit. Prosp. Marcell.

426 Patroclus Arelatensis episcopus a tribuno quodam barbaro innocens trucidatus est. Prosp.---Gundericus  rex Wandalorum Dei iudicio percussus moritur, eique Geisericus [al., Gensericus] tyrannus Arianusque hereticus et catholicorum crudelis persecutor successit. Idat. a. 428.

44 427 Bonifacius in Africa pollens duces quosdam contra se dimicantes occidit; contra quem euocatis barbaris mare ad id tempus ignotum peruium efficitur. Unde gens effera Wandalorum, de Hispaniis exclusa a Gothis, freto traiecto Africam inuadens, gladio, preda et igne miserabiliter debacchatur, interfecto prius Ermengario [Idatio Hermigarius] rege Sueuorum, postquam in Hispania XIX annis debacchati sunt. Idat., al. a. 429.

428 Nestorius, episcopus Constantinopolitanus, duas in Christo personas predicans hominemque  purum ex uirgine natum deitatem postea accepisse affirmans, a Cyrillo Alexandrino episcopo et papa Celestino hereseos arguitur. Prosp.---Aetius comes Romanus, multis Francorum cesis, partem Galliarum, quam peruasam tenuerant, recepit. Prosp. Idat.

429 Actius magister militum et patricius factus est. Prosp.---Agricola hereticus Pelagianista Britannias suo inficit errore; unde S. Germanus Antissiodorensis episcopus, a Celestino papa illo missus heresim expugnauit plurimisque saluti fuit. Prosp. Bed. hist. Angl.

430 S. Augustinus Hypponensis episcopus, Ecclesie Christi et catholice fidei propugnator et defensor inuictissimus, in ciuitate sua a barbaris  obsessus, cum inter ipsas obsidionis angustias pro Ecclesia sollicitus Iuliani argutiis pro gratia Dei oppugnans respondisset, ipsa Dei gratia, ne ruinam suorum uideret, subtractus, u Kal. Sept. migrauit ad Dominum anno etatis LXXuI, episcopatus uero seu presbyteratus XL. Prosp. Bed. chr.

431 Tertia synodus uniuersalis CC episcoporum apud Ephesum congregatur sub Celestino papa, ubi inter alias hereses Nestorius cum secta sua damnatur.

 45 Palladius ad Scotos, Christo credentes, a Celestino papa primus episcopus mittitur  . Prosp. Beda. hist. Angl.

432 Rome Xistus papa XLuI sedit annis uIII; qui accusatus a Basso quodam, uentilata in synodo causa, ab episcopis LuI purgatus et Bassus damnatus est. Bonifacius, de Africa reuersus et magister militum factus, cum Aetio pugnauit et uicit, et post paucos dies morbo absumptus est. Aetius uero inimicos fugiens Dalmatias Pannoniasque petiit et Hunnorum auxilio gratiam principum pristinamque dignitatem recepit. Prosp. Marcell.

433 Burgundiones ab Aetio pugna uicti sunt. Idat. a. 436.---Hoc tempore Xistus papa ecclesiam sancte Marie, que Liberii dicebatur, et ecclesiam  sancti Laurentii in Urbe construxit, confessionem sancti Petri itemque sancti Laurentii adornauit. ualentinianus quoque Augustus multa ecclesiis dona dedit et confessionem sancti Pauli construxit. Petrus etiam episcopus sancte Sabine ecclesiam fecit. Beda. chr. Anast.

434 Wandali iam nono anno Africam infestantes, pactum a Romanis postulant. Prosp.

435 Pax cum Wandalis facta, data eis ad habitandum Africe portione Aetius Gundicarium regem Burgundionum bello obtinuit, supplicantique pacem concessit, qua tamen non diu potitus ab Hunnis cum gente sua peremptus est. Prosp.

436 Gothi pacem turbantes inter alia mala Narbonam  obsessam fame premunt; sed Litorius dux Romanus superueniens, et hostes ui repulit et ciuitatem aduecto frumento fame liberauit. Prosp.

437 Bellum a Romanis contra Gothos Hunnis  auxiliatoribus geritur. Geisericus, rex Wandalorum, Arianus, catholicos in Africa persequens, quosdam 46 Ecclesiis suis pepulit, quosdam exsilio damnauit, quosdam etiam uariis penis affectos martyrio coronauit. Barbari piraticam exercere aggressi. Prosp.---ualentinianus Augustus, ad Theodosium Augustum auunculi sui filium Constantinopolim ueniens, filiam eius accepit uxorem. Prosp.---Ermenricus rex Sueuorum, morbo oppressus, Richilam filium pro se regem constituit. Idat. a. 438.

438 Gothi Richilam regem Sueuorum, pugna uictum, thesauris spoliauerunt. Idat.

439 Iulianus Atelenensis episcopus Pelagianista iactantissimus, ecclesie communioni subripere  tentans, a Xisto papa denuo damnatur. Romani  Hunnis auxiliatoribus aduersum Gothos et regem Theodoricum infausta pugna confligunt in Gallia, et Litorius dux Romanus uulneratur, et post ab eis capitur et occiditur. Quibus tamen non multo post suppliciter petentibus pax cum eis a Romanis pacta est. Prosp.---Ipso anno Aetio et  Romanis contra Gothos intento, Geisericus rex Wandalorum, qui fidus et amicus Romani populi putabatur, dolo sub specie pacis, XIu Kal. Nouemb., Carthaginem cepit, ciues et maxime nobiles trucidauit, opes omnes diripuit sacerdotibus cesis et pulsis, ecclesias in usus suorum uertit, omniaque diuina et humana iura confudit, ibique XXXuII annis regnum obtinuit, sub quo plurimi sanctorum martyrio ob fidem catholicam coronati sunt. Prosp.

 47 440 Rome defuncto Xisto, Leo, uir doctrina insignis et moribus, papa XLuII, sedit annis XXII, qui plurima ad utilitatem Ecclesie sublimiter scripsit  et constituit; Eutychianam et Nestorianam hereses condemnauit. Eius tempore, Demetrias, ancilla Christi, Rome S. Stephani ecclesiam fecit.---Geisericus Siciliam peruasam grauiter affligens, timore Sebastiani ducis ad Carthaginem tuendam rediit. Richila rex Sueuorum Beticam prouinciam et Carthaginensem Hispaniam cepit. Prosp. Marcell. Anast. Idat.

441 Theodosius imperator contra Geisericum et Wandalos per duces suos bellum mouet; sed ipsi negotium cunctando differentes, Sicilie magis oneri, quam presidio fuere. Prosp. Cass.

442 Hunnis Thracias et Illyricum seua populatione uastantibus, exercitus contra Wandalos missus, ad tuitionem Orientalium reuocatur. ualentinianus  imperator cum Geiserico rege Wandalorum pacem firmat, Africa inter utrumque certis spatiis diuisa. Prosp. Cass.

443 Sanctus Brictius Turonorum episcopus decessit, cui S. Eustochius successit. Greg. Tur. Leo papa multos in urbe Manicheos inueniens publicauit et libros eorum incendit. Prosp.

444 Attila rex Hunnorum Bledam regem fratrem suum regnique consortem interemit, et eius regnum populumque sibi subiecit. De huius anni Pascha Proterius et Paschasinus  Leoni pape scribunt. Prosp.

48 445 His temporibus, Leo papa inter alia bona basilicas apostolorum Petri et Pauli renouauit, et ecclesiam S. Cornelii pape et martyris uia Appia  construxit. Anast.

446 Britanni ab Actio et Romanis contra Scotos et Pictos auxilium implorant, nec impetrant. Bed. hist. Angl.---Apud Ephesum Septem Dormientes, qui sub Decio multa pro Christo tormenta passi in  spelunca quadam obdormierunt, post annos CXCuI expergefacti sunt, et confirmata fide resurrectionis mortuorum iterum obdormierunt  .

447 Eutyches presbyter et abbas Constantinopolitanus, confusa in Christo diuinitatis et humanitatis substantia, unam in eo naturam dogmatizans, adnitente Theodosio Augusto et Dioscoro Alexandrino episcopo, resistentem sibi Flauianum Constantinopolitanum archiepiscopum expulsum usque ad mortem persequuntur. Contra quam heresim Leo papa legatos misit. Prosp. a. 449.---Richila rex Sueuorum moritur, eique Ricarius  filius successit.

448 Theodosius imperator Leonem papam pro defensione Eutychetis ad se uocat, qui a populo  Romano uenire prohibitus, legatos pro se misit. Ricarius rex Sueuorum, ducta in coniugium Theodori  regis Gothorum filia, Wasconiam deuastauit. Idat. a. seq.---Hoc tempore Angli-Saxones, a Britannis contra Pictos et Scotos auxilio asciti, insulam petunt et hostibus fugatis in socios arma conuertunt, et post multa bella magna ex parte insula subacta potiti sunt. Beda hist. Angl.

449 Iterum catholici ab imperatore Theodosio ad audientiam euocati. 49 Attila rex Hunnorum Gallias aliasque circum prouincias uastat, et arte Aetii magno inter eum et Gothos prelio concitato, Theodorus rex Gothorum cecidit eique Torismodo [al., Thorismund] filius eius successit. Idat. a. 451. Iorn.

 450 Leo papa legatos ad confutandam heresim mittere curauit. Theodosius imperator moritur, et a Placidia Augusta, et Leone totoque senatu ingenti pompa deductus in Mausoleo apud S. Petrum sepelitur; pro quo Martianus Orientis imperium adeptus,  et uII annis regnans Eutychetem cum suis damnat sequacibus. Placidia Augusta moritur.---Prosp. Romani  , Aetio duce Gothis auxiliatoribus, contra Attilam regem Hunnorum grandi utrinque cede pugnantes, in campo Catalaunico acie uictum in superiorem Galliam fugere compellunt. Qui in regnum timide reuersus non multo post arma commouit in Italiam. Prosp. Cass. Idat. Iorn. an. seq.

451 Attila recollectis uiribus Aquileiam ui magna diu obsessam cepit et circumquaque predis et cedibus furibundus bacchatur. Ad quem ualentinianus imperator, Leonem papam mittens, pacem cum eo fecit, exercitusque eius fame, peste, morbo cedibusque insuper ab Aetio attritus eum reuerti fecit. Prosp. Marcell. an. seq.

 452 Attila rex Hunnorum in sedibus suis moritur. Torismodo regi Gothorum perempto Theodoricus frater successit. Prosp. Idat. a seq.---Hoc tempore quarta synodus uniuersalis DCXXX episcoporum in Chalcedone contra Eutychen et omnes hereticos congregatur  . Prosp. a. seq.

50 453 ualentinianus imperator in palatio Aetium patricium, qui multa pro republica laborauerat, manu sua fraudulenter occidit, et a circumstantibus Betius prefectus, amicus eius, interemptus est. Prosp. et ceteri a. seq.

454 ualentinianus imperator in campo Martio ab amicis Aetii peremptus interiit; pro quo Maximus inuadens imperium, infra II menses a militibus interemptus et in Tiberim proiectus est. Prosp. a.  seq.---Post quem Auitus in Galliis, auxilio fidens Gothorum, item imperium arripuit. Ipso anno, Geisericus rex Wandalorum, de Africa traiiciens, Romam quia sine imperatore erat, inuasit, eamque opibus cunctis exspoliauit. Hucusque Prosper chronica sua perduxit. Idat. Marcell. an. seq.

 455 Ricario rege Sueuorum in Hispaniis uastationibus instante, consilio Auiti Theodericus rex Gothorum, contra eum uenicus, inita pugna grauiter cede protriuit uulneratumque fugauit, et postea captum occidit, uastataque impie et crudeliter Hispania et ipsa quam possederant prouincia. Sueuos sibi subiugauit. Idat. a. seq.---Auitus Gothorum auxilio destitutus, iubente Martiano Augusto, Placentie imperium deposuit. Marius Au. a. seq.---Hoc tempore apud Francos, mortuo Meroueo  rege, filius eius Childericus regnauit annis XXIu. Qui ob luxuriam regno pulsus, in Thuringiam fugit, sed astu uiomadi amici reuocatus est. Greg. Tur. a. seq. Gesta reg. Franc.

456 Ab hoc anno uictorius paschales cyclos inchoat,  iubente papa 51 Hilario  . Bed. chr.---Martiano imperatore defuncto in Oriente Leo imperator annis XuII Romeque Maiorianus imperator annis Iu regnauerunt. Cass. a. seq.---Theodericus rex Gothorum, multis in Hispania ecclesiis et ciuitatibus uastatis, Emeritam obsidet urbem. Sueui Maldram sibi statuunt regem. Idat.

457 Maiorianus imperator contra Wandalos in Africam mouit procinctum. Cass. a. seq.---Theodericus nuntiis territus, relicta Emerita, Gallias repetit, et pace fugata  , cede furens, ecclesias, urbes, uillas uastauit et incendit. Iorn. a. seq. Idat. h. a.

458 Sueui Galliciam, et Gothi Beticam prouincias uastant. Idat. h.

 459 Item Sueuorum alii cum Maldra rege Lusitaniam, alii cum Richmundo  Galliciam depredantur. Heruli Beticam inuadunt. Maiorianus imperator, facta cum Theoderico et Gothis pace, contra Wandalos et Sueuos suo eos asciuit auxilio. Idat. a. seq.

 460 Maldras rex Sueuorum occiditur. Sueui a Gothis predati pacem postulant. Maiorianus imperator, Hispanias petens, classem contra Wandalos parauit; que tamen ab ipsis inuasa et direpta est. Rursum cum ad Africam contra eos traiicere moliretur, Geisericus territus pacem postulat. Maiorianus Romam reuersus, cum rempublicam disponeret, fraude Richmeris [Ricimeris] patricii, Sueuorum, ut aiunt, consilio fulti peremptus est. Cass. Idat. h. a. et seq.

461 Seuerus Rauenne a Richmere imperator effectus Iu annis regnauit. Cass. Idat. Atrabenus  in Gallia comes, Theoderico regi Gothorum confederatus, Narbonam ei tradidit. Idat.---52 Turonis beatus Perpetuus episcopus factus est, qui basilica  sancti Martini adaucta, corporis eius translationem fecit. Greg. Tur. a. 460.---In Gallicia uille, homines et greges mirum in modum fulmine tacti comburuntur, et duo iuuenes concretis in unum adustione cadaueribus inueniuntur.

462 Rome Hilarius  papa XLuIII sedit annis uI, mensibus III; qui pro statu Ecclesie nonnulla decreuit et constituit; hereses Eutychianam et Nestorianam damnauit, et multis metallis plures in Urbe basilicas ornauit oratoriaque, construxit; monasterium S. Laurentii ad balneas  fecit, itemque aliud ad Lunam et duas bibliothecas in Urbe condidit. Anast.

463 Rex Alanorum Beorgor, Italiam petens, apud Pergamum a Richmere patricio pugna uictus interiit.  Cass. a. seq. Iorn.

464 Seuerus imperator fraude, ut aiunt, Richmeris Rome in palatio ueneno interiit. Cass. a. seq. Iorn.

465 Wandali per Marcellinum in Sicilia uicti, cesique sunt et fugati. Idat.

 466 Leo imperator Anthemium de Constantinopoli ad regendum Occidentis imperium Romam misit, qui suscepto imperio regnauit annis uI. Marcell. a. seq.; Idat. an. pr.

467 Marcellinus in Sicilia occiditur. Tolose, ubi sedes regni Gothorum erat, in medio ciuitatis sanguis e terra prorumpens tota die una fluxit. Idat. Fred. a. seq.

53 468 Arabundus  imperium tentans, iussu Anthemii imperatoris exsilio deportatur. Cassiodorus.---Rome Simplicius papa XLIX sedit annis Xu, mensibus III. Qui basilicam S. Stephani in Celio monte dedicauit. Item basilicam S. Andree iuxta S. Mariam construxit. Item basilicam S. Fibiane  iuxta palatium Licinianum. Anast.

 469 Romanus patricius imperium affectans capitaliter punitus est. Cass. a. seq.

470 Constantinopoli Aspar, affectata tyrannide, a Leone imperatore occidi iussus est. Marcell. a. seq.---In Gallia S. Remigius celitus, antequam nasceretur, prenuntiatus a cella, in quam se adolescentulus, Deo militans, incluserat, ui abstractus, Remorum archiepiscopus ordinatur  .

471 Rome Richmer patricius, Olybrium faciens imperatorem, Anthemium imperatorem contra ius affinitatis  et imperii cum graui clade Urbis occidit. Sed non diu scelere letatus ipse XL post die, et Olybrius uII mense, uitam exegerunt. Marcell. a. seq. Iorn.

 472 Gundebado hortante Glycerius Rauenne sumpsit imperium. Iorn. a. seq.---Constantinopoli Leo imperator Leonem nepotem suum imperii consortem fecit. Cass. a. seq.

 473 Constantinopoli Leo senior imperator obiit; post quem Leo iunior 54 paucis regnans mensibus, et ipse decessit; et post hunc Zeno imperator factus regnauit annis XuII. Rome quoque Glycerio Nepos in imperio successit. Marcell. a. seq.

474 Rome Orestes patricius, Nepote imperatore in Dalmatias fugato, filium suum Augustulum imperatorem constituit. Cass. a. seq. Iorn.

475 Odoacer rex Torcilingorum et Rugorum cum multis Barbarorum auxiliis peruasa Italia, Romam obtinuit anno a conditione eius MCCXXX. Orestem, et Paulum fratres patricios occidit, Augustulum imperatorem exsilio damnauit, et pro eo regis nomen arripuit; cum tamen nec purpura, nec regni insignibus uteretur. Cass. et alii a. seq.

 476 Odoacer possessa Roma maximam Italie partem sibi subiugauit.

477 Geisericus rex Wandalorum, post XXXuII et paulo plus inuase Carthaginis annos, tandem moriens tyrannidi sue finem fecit. Post quem non melior filius Hunnericus regnauit annis fere uIII. Procop. uict. a. prec.

478 Huius tempore Zenonis imperatoris corpus Barnabe apostoli, et Euangelium Matthei euangeliste, stylo ipsius scriptum, ipso reuelante inuenta sunt  .

479 His temporibus  Simplicius papa Petrum Alexandrinum episcopum hereticum Eutychianum, ab Acatio Constantinopolitano accusatum damnat. Anast.

 480 Hoc tempore mortuo Childerico rege Francorum, Ludouicus filius eius, quem Clodoueum dicunt, regnauit annis XXX. Greg. Tur. 55 an. seq.---Ipso anno Odoacer Rome regnans in Dalmatia Odiuam regem uicit et peremit. Cassiod. Iorn.

482 Theodoricus Theodmari filius  rex Ostrogothorum, id est, qui olim in Italia remanserant, Gothorum, Zenoni Augusto familiaris effectus, cum suis ei Gothis militauit. Marcell. a. seq.

 483 Zeno Augustus Theodoricum huius anni consulem  , et magistrum militum fecit. Cass. a. seq.---Rome Felix III papa L sedit annis fere IX, qui basilicam beati Agapiti iuxta S. Laurentium construxit. Anast.---Cyrola Arianus episcopus in Africa, aduersus Eugenium Carthaginensem archiepiscopum aliosque catholicos miraculis claros zelo ductus, quemdam e suis pecunia corruptum cecitatem simulare iussit, ut eum coram rege se inuocantem, quasi per fidem suam illuminaret; cui cum coram omnibus manus imposuisset, uera mox diuinitus cecitate percussus, dolum aperuit, conuersusque a sanctis episcopis Eugenio, uindemiale et Longuino [al., Longino] rursum illuminari promeruit. Ab hoc Cyrola Hunnericus rex instigatus, catholicos  persequitur, et plurimis martyrio coronatis, ipsum Eugenium cum CCCXXIu episcopis exsilio relegauit, et catholicas ecclesias clausit. Greg. Tur. a. seq. Marcell.

484 Hunnericus, rex Wandalorum, diuinitus percussus, scatens uermibus exspirauit. Post quem fratris eius filius Gundamundus regnauit annis fere XII, qui non multo post Eugenium episcopum reuocauit. Iorn.---Ludouicus rex Francorum iuuante Raganhario [al., Ragnacario] cognato suo, Siagrium regem Gallie Aegidii filium bello uictum ad Alaricum regem Gothorum fugere compulit sibique redditum occidit, et totum regnum illius ac thesauros sibi subiecit. Greg. Tur. a. 486.

485 Hoc tempore Acatius Constantinopolitanus,  heresi fauens, Petrum 56 Alexandrinum reuocat: quo audito Felix papa utrumque cum sequacibus erroris condemnat  . Felicis epist. 5.

486 Odoacer Febam [al., Phebam seu Feuam] qui et Feletheus  , regem Rugorum uicit et apprehendit. Cassiod. a. seq.

487 Gundamnundus rex Wandalorum Carthagini ecclesiam sancti Agilei catholicis reddidit, petente sancto Eugenio episcopo. Prosp. append.

 488 Theodoricus rex Ostrogothorum permissu Zenonis Augusti Italiam petiit, cui apud Isoncium Odoacer occurrens bello conflixit et uictus aufugit; et iterum recollectis uiribus uerone acie congressus, denuo uictus et fugatus est. Iorn. a. seq. Marius.

489 Theodoricus ad fluuium Adduam Odoacrum tertio certamine uicit fugientemque apud Rauennam obsedit. Iorn. a. seq. Mar.---Ludouicus rex Francorum, Thuringos petens, graui eos cede prostrauit ipsosque cum terra eorum sibi subiecit. Greg. Tur. a. 491.

490 Odoacer, noctu a Rauenna cum Herulis egressus, collectis uiribus quarto cum Theodorico conflixit, et itidem uictus ab eo captusque est  .  Citati ad a. seq.---Ipso anno Gundamundus rex Wandalorum pacem cum Romanis fecit. Constantinopoli Zenon imperator moritur; post quem Anastasius imperium Orientis XXuIII annis tenuit. Cassiod. a. seq.---Hoc tempore Ludouicus rex Francorum intercurrente Aureliano legato suo de Burgundia Hruodhildem [al., Chlotildem seu Crotildem] uxorem Christianam accepit, filiam scilicet Hilperici  , quem frater suus Gundobaldus cum uxore et filiis trucidauerat. Greg. Tur. a. 493.

57 491 Rome defuncto Felice papa concilium a presbyteris et diaconibus actum  .

492 Theodoricus Rauenne Odoacrum insidias sibi molientem peremit, ac ipse Occidentis imperium XXX annis obtinuit. Cass. Marius a. seq.---Rome  Gelasius papa LI sedit annis Iu, mensibus uII, uir doctus, et pius, qui pro Ecclesie statu nonnulla decreta fecit, multa sublimiter scripsit, hereticos damnauit, clerum Romanum auxit, pauperes dilexit.  Ipse dedicauit ecclesiam S. Euphemie Tiburtina urbe, aliasque basilicas sanctorum Nicandri, Eleutherii, et S. Andree uia Lauicana. Fecit etiam basilicam sancte Marie uia Laurentina. Anast.

493 His temporibus in Africa beatus Fulgentius episcopus, qui Ruspensem XXuI annis rexit Ecclesiam, doctrina, et actibus clarus effulsit; qui et ipse plurima inter alios catholicos mala, et exsilia perpessus est. uictor uit. Isid.---Hac etiam tempestate Ludouicus rex Francorum Gallias usque Sequanam, et deinde usque Ligerim fluuios suo regno subegit. Hunc multa instantia Chrodhild uxor sua ad fidem Christi cohortatur. Greg. Tur. an. seq.

494 Gundamundus rex Wandalorum, persuadente Eugenio archiepiscopo, tandem post X annos omnes  catholicos episcopos de exsilio reuocauit et diu clausas ecclesias pace reddita aperuit. Procop. a. seq.---Ludouicus rex Francorum contra Alamannos pugnans, cum exercitus eius periclitaretur, Deum celi inuocans, et fidem suam Christo uouens, ipso iuuante uictor Alamannos subiugauit. Greg. Tur. a. 496.

495 Ludouicus, seu Clodouens rex Francorum instante Hrodhilde  58 coniuge sua, a sancto Remigio Remensi archiepiscopo fide Christi imbutus, cum gente sua baptizatur. Greg. Tur. a. seq.

496 Gundamundo rege Wandalorum defuncto, Trasamundus XXuI paulo plus annis pro eo regnauit. Qui item catholicis infestus ecclesias post aliquot annos clausit, et inter alios persecutionis labores  CCXL episcopos exsilio in Sardinia et aliis insulis afflixit. Hist. miscell. Procop. ad ann. seq.

497 Betius, patricius et consul, multa his temporibus ingenii sui monimenta in seculari philosophia  excellenter edidit. Rome Anastasius papa LII  sedit annis fere II. Hic confessionem S. Laurentii exornauit; et, quia quibusdam hereticis communionem clam reddere uelle uidebatur, quidam se ab eius communione sequestrant. Anast. a. 496.

498 Isauri, occiso Lilingo duce suo, ab Anastasio imperatore uicti trucidati sunt. Marcell.---Hoc tempore Ludouicus rex Francorum Gundebaldum et Gondegiselum fratres, Burgundionum reges, pugna [uicit] et fugauit, et Gundebaldum Auenione obsessum tributarium fecit, et cum magna preda redit. Greg. Tur. Marius. a. 500.

499 Theodoricus rex Rome et alibi multa per hec tempora mirifica construxit edificia. Cassiod. a. seq.---Rome Symmachus papa LIII sedit annis  Xu, mensibus fere uIII, cum quo simul per nimiam dissensionem ordinatus est  Laurentius, et magna Rome inter clerum et populum discordia facta, donec iudicio Theodorici regis et maioris multitudinis Symmachus in sede confirmaretur. Anast. uict. Tun. an. 498.

59 500 Symmachus papa, synodo Rome acta, inter alia Laurentium emulum suum Nucerie episcopum constituit. Anast. Pag. h. a.

501 Theodoricus rex aqueductum Rauenne fecit. Cassiod. a. seq.---His temporibus sanctus Mammertus uiennensis archiepiscopus uirtutibus claruit, qui, propter luporum et ursorum immanitatem, aliasque plagas triduanas ante Ascensionem Domini litanias primus instituens, Domini misericordiam  plagarumque cessationem promeruit  .

502 Theodoricus rex uictis uulgaribus, [al., Bulgaribus] Sirmium regno Italie restituit. Marcell. a. 504.

503 Quidam ex Romanis, Symmachum papam falso criminantes et apud regem accusantes Laurentiumque  reuocantes, magnum Rome schisma fecerunt, et Petrus Altine urbis episcopus permissu Theodorici sedem apostolicam inuasit. Anast. Pag.

504 Synodo CXu episcoporum collecta, beatus papa Symmachus de illatis purgatur et sedi sue cum gloria restituitur, et peruasores sedis eius Laurentius Nucerinus et Petrus Altinas, condemnantur. Anast. a. pr.---Ludouicus rex Francorum, per suffragia sancti Petri sanctique Martini et aliorum sanctorum diuinum implorans auxilium, Gothos petiit, eosque iuxta Pictauis urbem in campo uoglensi  pugna uicit, et regem eorum Alaricum, qui iam XXII annis regnauit, occidit, regnumque eius, quod in Galliis habebat, ac thesauros accepit. Amalricus [al., Amalaricus] uero filius Alarici  fugiens, regnum patris sui in Hispaniis recepit. Procop. de bell. Goth. a. 507. Iorn.

505 Ludouicus rex Francorum Parisius beati Petri basilicam edificat. Greg. Tur. a. 508.

60 506 Hoc tempore Ludouicus rex Francorum Ragnacarium  cognatum suum regnique participem, ignauum et luxuriosum, a suis proditum, bello uictum fugauit, et comprehensum sua manu cum fratre Ricario occidit et eius sibi populum subiecit. Greg. Tur. a. 509.---Theodoricus rex Italie contra Francos in Galliam exercitum misit. Gassiod. a. 508.

507 His temporibus, Rome iterum dissensione contra Symmachum papam et Ecclesiam orta, nonnulli ex parte eius fustibus et diuersis plagis afflicti,  nonnulli trucidati et necati, et multa indigna et nefaria contra Ecclesiam et religionem commissa sunt. Anast.

508 Hoc anno  Rome Betius uir eruditissimus consulatum administrauit. Cass.

 509 Ludouicus, qui et Clodoueus Magnus, Francorum rex post multas uictorias totam pene Galliam possidens, Parisius, ubi sedem regni instituit, moritur, et in basilica S. Petri a se constructa sepelitur anno regni XXX, post transitum S. Martini, ut in gestis Francorum habetur, anno CXII  . Post quem quatuor filii eius diuiso regno, Theodericus, Metis sedem habens annis XXIII, cum strenuo filio suo Theodeberto regnauit; Chlodomeris Aurelianis, Childebertus Parisius, et quartus Chlotarius Suessionis sedem statuens annis LI regnauit. Horum soror Hrodhildis, equiuoca matris, et eque religiosa, Amalrico regi Gothorum Ariano in Hispaniis nupsit, materque uidua apud S. Martinum Turonis in orationibus et eleemosynis permansit. Greg. Tur.  Aimoin. ceteri recte ad an. 511.

61 510 His temporibus Symmachus papa inter alia bona Manicheos in urbe inuentos damnauit, ecclesiam S. Andree ad S. Petrum construxit, oratorium S. Thome, confessionem S. Cassiani itemque sanctorum Proti et Hyacinthi, oratorium S. Apollinaris, itemque S. Sosii, item S. Crucis, item S. Ioannis Baptiste, item S. Ioannis Euangeliste, basilicam S. Petri, et porticum marmore strauit et multis modis ornauit. Xenodochia instituit, et singulis annis catholicos, a Trasamundo rege Wandalorum Ariano per exsilia dispersos, alimonia et uestibus iuuit. Construxit etiam basilicam S. Agathe uia Aurelia, item S. Pancratii, item S. Siluestri, item S. Martini, item SS. Cosme et Damiani, et alias nonnullas struxit,  renouauit et ornauit. Anast. Bed. chron.

611 Hoc tempore reges Francorum Chlodomeris, Childebertus, et Clotharius, Burgundionum reges Sigismundum et Godomarum petunt, et pugna uictos fugant. E quibus Sigismundus rex religiosus ad sanctos Agaunenses  confugiens, insequente Chlodomere, ibidem captus et Aurelianis in carcerem missus una cum uxore ac filiis trucidatus est; et secuto tempore Chlodomeris iterum Burgundiones  petens pugna fugauit, et ipse, inter hostes equo delatus, ab ipsis iugulatur, et Burgundia a Francis subiugatur. Greg. Tur. Marius Au. a. 515. seq.

512 Amalaricus in Hispaniis rex Gothorum Arianus Hrodhildem uxorem suam catholicam multis modis afflixit. Qui postea a fratre eius Childeberto pugna uictus et peremptus est; et pro eo Theuda regnauit  . Greg. Tur a. 531.

513 Cassiodorus huius anni consul fuit, qui postea conuersus et monachus effectus cenobium construxit, et in seculari diuinaque litteratura 62 clarus effulsit. Psalmos exposuit, libros institutionum et chronica fecit. Rome tandem, dissensione cessante inter clerum et populum, optata rediit concordia, et Symmachus papa beatus obiit  .  Anast. Cass.

514 Theodoricus rex Italie filiam suam Amalsuindam Eutharico Cillice in matrimonium iunxit. Cassiod. an. seq. Iornand.---Rome Hormisda papa LIu sedit annos IX, qui inter alia bona Eutychianos itemque Manicheos damnauit, clerum erudiuit, basilicas adornauit. Anast.

515 Hoc tempore uitalianus quidam seruus dignitatibus elatus Anastasio imperatori rebellat, et Scythis adiunctus crebris preliis milites eius uictos fugans, magno reipublice dedecori et detrimento fuit. Marcell.

516 His diebus Hormisda papa, pro fide catholica ad imperatorem Anastasium Constantinopolim legatos mittens et nichil proficiens, alios itidem cum  epistolis legatos mittit. Quos Anastasius cum corrumpere non posset, exsilio deputauit et inter alia domno pape rescripsit dicens: Nos iubere uolumus, non nobis iuberi. Anast

517 His temporibus Theodoricus rex Francorum Danos se inuadentes per filium Theodebertum una cum rege suo ad internecionem deleuit. Greg. Tur. a. pr.; al., circa an. 515.

 518 Anastasius imperator, cum heresi Eutychetis fauisset et catholicos persequeretur, fulmine ictus interiit, maior octogenario. Pro quo Iustinus imperator catholicus Constantinopoli regnauit annis uIII; qui nonnullos imperio inhiantes occidit, et cum uitaliano tyranno pace prius facta, eumdem postea peremit. Marcell.

63 519 Iustinus Augustus legatos apostolice sedis, ab Hormisda papa Constantinopolim pro fide missos, summo honore suscepit, eisque in damnatione hereseos per omnia consentaneus plurima per eos donaria Romam misit. Anast.

520 Hac tempestate Theodericus rex Francorum cum filio Theodeberto Thuringos petens, immensa eos cede protriuit, et Ermenfridum regem eorum  fugauit; quem postea fide data ad se uenientem suscipiens e muro precipitauit, et filios eius occidi fecit. Greg. Tur. an. 530.

521 Iustinus Augustus hereticis infestus Arianos etiam Constantinopoli persequitur; unde iratus Theodoricus rex Italie Arianus exitium in Italia catholicis minatur. Hist. miscell.

522 In Africa mortuo tandem Trasamundo rege Wandalorum Ariano, Heldericus pro eo regnauit annis uIII; qui statim in principio regni ecclesias diu clausas aperuit, et omnes catholicos de exsiliis reuocare studuit, et optatam Ecclesie pacem restituit. Procop. uictor. Tun. an. seq.

523 Rome Ioannes papa Lu sedit annis II, mensibus IX; qui, cemeteria in urbe restaurans et aliis  bonis instans, a Theodorico Constantinopolim legatus mittitur, et summo honore et gaudio a Iustino Augusto et cunctis ciuibus susceptus ad portam, que dicitur Aurea cecum illuminat, et coronato a se Augusto Iustino, et pro quibus uenerat impetratis,  donariis et muneribus donatus reuertitur. Marcell. an. 525.

524 Theodoricus rex Gothorum et tyrannus Romanorum inter alia 64 mala Betium patricium et philosophum diu carceratum occidit; nec multo post socerum eius Symmachum patricium itidem peremit; Ioannem quoque papam beatum de Constantinopoli reuersum Rauenne una cum comitibus carceris afflictione necauit Xu Kal. Iunii, qui non multo post Romam relatus, apud S. Petrum sepultus est  . Beda. Hist. miscell.

525 Theodoricus tyrannus, post III menses ab obitu pape Ioannis, post multa mala sua Dei iudicio subitanea morte Rauenne interiit, et, sicut solitario cuidam reuelatum est, a Ioanne papa et Symmacho  patricio in ollam uulcani deiectus est anno regni Italici XXXII. Post quem nepos eius Atharicus [Athalaricus] puer cum matre Amalsuinda regnauit annis uIII. Hist. miscel. Procop. Iorn.---Rome Felix quartus papa LuI sedit annis Iu, mensibus II; qui fecit basilicam sanctorum Cosme et Damiani uia Sacra, et S. Saturnini uia Salaria  . Anast.

526 Constantinopoli Iustinus imperator, Iustinianum regni consortem et successorem faciens, obiit; pro quo Iustinianus ex sorore nepos eius imperauit annis XXXuIII multa pietate et prudentia conspicuus, nisi in quibusdam hereticis fauisset. Marcell. an. seq.

527 Iustinianus Augustus Belesarium amicum suum principem militie fecit, per quem et de Parthis  triumphauit et magna ex parte rempublicam recuperauit. Hist. miscel.---Gens Winilorum siue Longobardorum, rege Odwino, [al., Audoinus] Pannoniam inuasit, ibique habitare cepit. Paul. Diac. hist. Longob. Procop.

 65 528 His temporibus beatus abbas Benedictus immensa uirtutum gloria claruit. Priscianus quoque grammaticus his fuit temporibus. Bed. chr.

529 Exercitus Romanus sabbato Pasche a Parthis superatur.

530 In Africa occiso male Helderico rege Wandalorum catholico, Geilamer regnum inuadens tanta feritate in catholicos et in omnes debacchatur, ut nec parentibus suis parceret. Procop. uict. Tun.---Rome Bonifacius secundus papa LuII sedit annis II, mense ferme I, cum quo per dissensionem ordinatus est Dioscorus, et paucis post diebus mortuus; quem tamen Bonifacius collecta synodo damnare molitus est. Anast.

531 Bonifacius papa uigilium diaconum in synodo  post se papam eligi sub chirographo decreuit; quod tamen postea rescindens, quia contra canones erat, combussit. Ipse in periculo famis clerum et pauperes alimonia iuuit. Anast.

532 Ab hoc anno, scilicet Iustiniani imperatoris sexto, Dionysius Romanus abbas, utriusque lingue peritissimus, cyclum magnum paschalem inchoat, qui iam semel ab incarnatione Domini in annis DXXXII exactus, totidem in se annos continet. Incipit autem a primo Diocletiani anno, unde Greci cyclos suos inchoabant, cyclis decennouennalibus XIII exactis, id est, an. CCXLuII. Bed. chr.---Rome Ioannes secundus, qui et Mercurius, papa LuIII sedit annis II, mensibus Iu. Ad hunc Iustinianus Augustus de fide sua litteras et donaria sancto Petro transmisit.  Anast. an. 533.---Theodoricus rex Francorum anno regni XXIII moritur, et Metis sepelitur: pro quo filius eius Theodebertus regnauit annis XIu. Greg. Tur. an. 534.

533 Rome mortuo Athalarico rege Gothorum, Amalsuinda Theodatum 66 in consortium regni assumit; qui ipsam non multo post occidi iussit, et regnum sibi soli usurpauit. Marcell. an. seq.

534 Belisarius patricius a Iustiniano imperatore missus Wandalorum gentem in Africa bello uictam  deleuit, Geilamerum regem eorum captum Constantinopolim abduxit, et Carthaginem reipublice restituit post annos XCIu ex quo a Geiserico capta est. Geilamer quoque post aliquot annos a Iustiniano Augusto comes effectus, et in terminos Parthorum ad eos arcendos constitutus est. Marcell. Marius. Procop.

535 Rome Agapitus papa LIX sedit anno fere I. Hic a Theodato tyranno, pro gratia Iustiniani Augusti, propter occisam Amalsuindam sibi infensi, Constantinopolim missus, constanter cum Augusto pro fide Christi decertauit; Anthemium eiusdem urbis episcopum hereticum conuictum damnauit, et in locum eius fauente Augusto Menam  ordinauit; ipseque ibidem morbo tactus obiit,  et in loculo plumbeo Romam relatus ad Sanctum Petrum sepultus est. Anast. Marcell. uict. Tun.

536 Rome Siluerius, Hormisde pape dudum filius, contra uoluntatem cleri a Theodato tyranno pecunia corrupto  LX papa uiolenter promotus, sedit anno I, mensibus u. Marcell. Anast.---Theodadatus tyrannus abhinc post II menses a Witigiso peremptus, et Witigis  rex Gothorum factus est. Aimoin.---Belisarius patricius a Iustiniano Augusto in Italiam contra Gothos missus, per Siciliam transiens, et Sunderat ducem eius uincens Africamque de tyrannis 67 eruens, Neapolim transfretauit ipsamque urbem sibi resistentem obsessam ui cepit, et tam ciues quam Gothos, nulli parcens, trucidauit. Inde cum urbem Romam ingressus esset,  Gothi omnes qui ibi fuerant, nocte egressi, Rauennam fugientes petierunt, quos insecutus, conserto prelio septem millia ex eis occidit. Witigis uero collecto grandi exercitu Belisarium urbemque Romam uno anno obsedit, omniaque circum deuastans, urbem bello et fame grauiter oppressit. Postea uero egresso Belisario, pugna commissa uictus, Rauennam aufugit. Procop. Mar. Iorn.---Fames tanta facta est, ut in Liguria quedam mulieres paruulos suos comederent. Marcell. h. a.

 537 Siluerius papa, cum in restitutione Anthemii et communione hereticorum Augustis nollet parere, iussu ipsorum a Belisario patricio falso criminatus, et secreto positus monachique habitu indutus, indictione Xu a uigilio diacono exsilio afflictus, et, deficiens XII Kal. Iulii, post obitum etiam miraculis claruit; ipseque uigilius papa LXI ordinatus sedit annis XuII, mensibus uII. Anast. Aimoin.---Ipsis diebus Belisarius Theodebertum regem Francorum cum grandi exercitu Italiam ingressum uicit, et inde reuerti cegit  . Ipse Rome S. Petro dona obtulit. Marcell. uict. Tun. Procop.

538 Belisarius patricius, commissa cum Gothis pugna iterum uictor, Witigisum regem eorum in ipsa fuga a Ioanne Sanguinario magistro militum  comprehensum et Romam adductum, ipse, et uigilius papa Constantinopolim cum uxore et thesauris ad Iustinianum Augustum perduxerunt; a quo patricius et comes factus, in Orientem contra Parthorum seu Persarum excursiones constitutus, ibidem uitam finiuit. Gothi in Liguria 68 manentes Helebadum  sibi regem eleuant, iterumque Romanis rebellant. Procop. Mar. Hist. miscell. an. 540.

539 Parthi rupta pace Antiochiam totamque Syriam inuadentes deuastant, donec a Belisario tandem repulsi ad terminos suos redierunt. Posteaque a Martino duce pax cum eis facta est, Belisario ad Italiam contra Totilam reuocato. Mar. an. seq.---Gothi Helebado post unum annum perempto, Eraricum  regem faciunt. Procop. an. 541 seq.

540 In Italia occiso post unum annum Erarico rege, Gothi Totilam, qui et Baduilla dictus est, regem sibi statuunt; qui successibus bellorum fretus Romanum exercitum ducesque aliquoties superauit, et per multos annos Italiam totam ipsamque urbem Romam captam pluribus malis attriuit et uastauit. Procop. an. 541.

 541 Totila per hec tempora apud Fauentinum Aemilie oppidum Romanum exercitum superat; nec multo post iterum Romanos duces fugans, partim ui, partim donis exercitum sibi consociat, et tyrannidi instans ipsam etiam Romam et Campaniam uastat. Hist. miscell. Procop. Marcell. an. 543.

542 Huius Iustiniani temporibus corpus S. Antonii monachi diuinitus reuelatum et Alexandriam translatum, in ecclesia S. Ioannis Baptiste tumulatum est. Bed. chr. uict. Tun.---Hoc etiam tempore quinta synodus uniuersalis Constantinopoli contra Theodorum et omnes hereticos sub uigilio papa collecta est  .

543 Per hec tempora, cum Belisarius a Parthorum finibus ad auxilium 69 Italie reuocatus et diu  impeditus, tandem cum modica classe Romam iam pene uastatam ingressus esset, Totile superirruentis exercitum commisso prelio fudit et in Tiberi mersit, ipsumque in Campaniam repulit. Marcell. an. 547.---Hoc tempore, cum Benedictus abbas discipulum suum Maurum ad Gallias transmisisset, migrauit ipse post multas uirtutes ad Dominum. Leo. Ost., al. an. 544.

544 Sanctus Remigius, Remorum archiepiscopus et gentis Francorum apostolus, anno episcopatus LXXIu, Idibus Ianuarii plenus uirtutibus migrauit ad Dominum  . Arator subdiaconus Romanus librum suum, quem de Actibus apostolorum heroico metro edidit, uigilio pape oblatum publice cum magno fauore recitauit  . Paul. Diac. hist. Longob.  l. I, c. 25.

545 Hoc tempore cum Belisarius a Sicilia iussu Augusti Constantinopolim reuocatus esset, Totila iam securus iterum Romam inuasit, et secuto tempore collectis uiribus Siciliam etiam inuasam cepit, totamque, insultans Romanis, qui diuersis occasionibus subducti erant, deuastat Italiam. Procop. Marius an. 547.

 546 Theodebertus rex Francorum strenuus et fortis moritur, et filius Theodpaldus, multum patre nequior et ignauior, pro eo regnauit annis uII. Mar. Greg. Tur. an. seq.

547 His temporibus uigilius papa, cum ad consensum hereseos et 70 restitutionem Anthemii episcopi nullatenus adduci posset, iussu imperiali Rome ui captus et Constantinopolim perductus, cum constanter in incepto perstitisset, nec Augusto cessisset, cum comitibus affectus [iniuriis] et exsilio addictus, per annos aliquot grauiter afflictus est  . Marcell.

548 Per hec tempora Iustinianus Augustus inter alia magnifica basilicam Saluatoris, que Agie Sophie dicitur, incomparabili opere Constantinopoli  construxit. Ipse leges Romanas infinitas abbreuiatas collegit et leges, que Iustiniane dicuntur, composuit. Paul. Diac. hist. Longob. l. I, c. 25.

549 Hoc tempore gens Gepidorum [Gepidarum] a rege Alboino et Longobardis, qui in Pannonia tunc habitabant, prelio uicta et pene deleta est, et Chunimundus rex eorum occisus est, de cuius capite auro incluso Alboin sibi Praciam  fecit, filiamque eius Rosmodam [Rosamundam] inter alios multos captiuam, postea, defuncta coniuge Lotharii regis Francorum filia, in sui perniciem duxit uxorem. Al. an. 547; alii an. 568.

550 uictor episcopus  Capuanus de huius anni Pascha scribens, erroneos uictorii cyclos arguit. Bed. chr.---Hoc tempore Totila rex Gothorum  iterum Romam obsessam et fame nimis oppressam cepit, et quibusdam senatoribus Constantinopolim  fugientibus securus urbem possedit. Procop. an. 549.

551 Hucusque Iordanis episcopus Chronica sua de Gestis Romanorum abbreuiata perduxit  . His temporibus in Africa Mauri per Ioannem patricium domiti sunt. Marcellin.

71 552 Hoc tempore, Iustinianus Augustus Narsetem eunuchum, chartularium et cubicularium suum, principem militie fecit et in Italiam misit, qui commissa pugna Dei gratia uictor Totilam regem occidit, et gentem Gothorum auxiliantibus etiam Longobardis in Italia exterminauit. Marcellin. app. Per hec etiam tempora cum Buccelinus comes, cum sociis a Theodeberto rege Francorum dudum missus, per annos aliquot Italiam Siciliamque infestaret et Romanum sepe exercitum superaret, tandem  exercitus eius, profluuio uentris attritus et attenuatus, a Narsete pugna uictus et profligatus, ipse dux occisus est; nec multo post socius eius Ammingus  dux cum reliquis Gothorum, quibus se iunxit, peremptus est. Marcell. app. ann. seq.

553 Theodpaldus rex Francorum moritur, et regnum eius uxoremque Wanderadam [al., uuldetradam] Clotharius rex, patris eius Theodeberti patruus accepit, qui iam XLIu anno regnabat. Ipso anno, Clotharius ipse Saxones rebellantes iuxta Wiseram fluuium magna cede domuit, et Thuringiam peruasam deuastauit. Marcell. app.

554 uigilius papa, tandem impetrantibus Romanis et Narsete, de exsilio relaxatus, cum Romam redire cepisset, in Sicilia morbo calculi tactus decessit   : sed tamen Romam relatus apud S. Marcellum uia Salaria sepultus est. Pro quo ordinatus  Pelagius papa LXII sedit annis XI, mensibus X; qui, a populo Romano factionis contra uigilium incusatus, celebratis una cum Narsete litaniis apud S. Petrum, ambone ascenso Euangelioque super 72 caput suum posito, iuramento se crimine purgauit. Marcellin. app.

555 Hoc tempore, Saxones iterum Clothario rebellantes, cum ab eo peterentur hostiliter eique pro satisfactione dimidium rerum suarum offerrent, idque exercitus Francorum refutans eo inuito pugnam iniisset, magna ab eis cede protritus fuge presidium petiit. Marcell. app.

556 His diebus, Chramnus patri suo Clothario, adnitente patruo Childeberto, rebellans, regnum Francorum domestica seditione perturbat. Saxones  factione Childeberti in Francia predas egerunt. Childebertus Remensem Campaniam populatur. Marcell. app.

557 In Britannia Bridius [al., Bridus] rex Pictorum efficitur. Childebertus rex Francorum circa hec tempora moritur, et Parisius in basilica S. uincentii a se constructa sepelitur; regnumque eius Clotharius frater assumens totam paterni regni monarchiam obtinuit. Marcell. app., al. a. seq.

558 Chramnus patrem Clotharium, quem multis offenderat, hoc tempore in Britanniam fugiens, insequente eo ibidem cum Conobro rege, pugna uictus et captus, cum uxore et filiabus uiuus incensus est  . Quo etiam tempore, Turonis basilica S. Martini, rebellibus ad eam fugientibus, igne crematur. Marcell. app.

559 Clotharius rex, de sceleribus et peccatis suis penitentiam agens, basilicam S. Martini hoc tempore studiose reparans stanno texit. Greg. Tur. a. seq. Sanctus Medardus episcopus plenus uirtutibus migrauit ad Dominum, et a Clothario rege Francorum Suessionis magna cum gloria sepultus est. Greg. Tur. a. seq.

73 560 Clotharius maior, filius Clodouei Magni, rex Francorum, anno regni LI Compendii moritur, et  Suessionis apud S. Medardum sepelitur. Post quem quatuor filii eius, diuiso regno, Sigebertus Metis et Remis sedem habens, annis XIu, Charibertus Parisius, Hilpericus Suessionis XXu annis, Guntrammus Aurelianis et in Burgundia XXIII annis regnauit. Marius Greg. Tur. an. seq.

561 In Britannia Edilbertus rex Anglorum regnauit annis LuI. Bed. hist. Ang. a. 560. Hunni cum rege suo Chagano Gallias petentes, a Sigeberto rege pugna uicti et humiliati, uix impetrata pace, federe pacto redierunt. Greg. an. seq.

562 Chilpericus rex regnum fratris sui Sigeberti et urbem Remensem inuasit, Campaniamque uastauit. Quo audito Sigebertus a Hunnis reuersus, econtra Suessionis urbem cepit, Theodebertum filium Hilperici  ibidem captum in exsilium misit, ipsumque Chilpericum pugna uictum fugauit, et ciuitates suas recepit. Postea uero, accepto ab eo pacis sacramento, filium ei reddidit, pacemque cum eo firmauit. Greg. Tur. an. 563, l. Iu, c. 23.

563 Charibertus rex libidini deditus, cum, Ingoberga uxore sua repudiata, duas ancillas germanas sibi in matrimonio iunxisset, a sancto Germano Parisiorum episcopo excommunicatus, non multo post interiit  . Quo etiam tempore, Sigebertus rex Brunam, que et Brunichildis, filiam Athanagildi regis Gothorum de Hispania uxorem accepit  , et secuto tempore Chilpericus frater eius Gielswindam [al., Gailesuintha] sororem Brune coniugem accepit, quam postea suasu Fridegundis concubine noctu strangulauit; cuius etiam astu Audoueram reginam, commatrem suam factam, repudiauit, et multa mala fecit. Greg. Tur. a. 566, seq.

74 564 Constantinopoli Iustinianus imperator anno imperii XXXuIII decessit; pro quo Iustinus minor annis XI regnauit, homo iniquus et auaritie ultra modum deditus. Euagr. l. u, c. 1, a. seq. His temporibus immensa pestilentia et mortalitas totam Italiam et maxime Liguriam incredibiliter uastauit. Paul. Diac. hist. Longob.

 565 Sanctus Columba presbyter et abbas, de Hibernia ueniens, Brittannis uerbum Dei predicat. Bede epit. His temporibus Narses patricius Sindwaldum regem de reliquiis Herulorum in Italia sibi rebellantem pugna uicit et captum alta trabe suspendit. Mar. Au. a. seq. Qui diuitiis auctus magnam a Romanis passus inuidiam, apud Augustum criminatus, et ad id adductus est ut relicta Roma in Campaniam subsecuti  secederet, eique Longinus successor in Italiam mitteretur. Paul. Diac. Mar. a. 568.

566 Rome Ioannes tertius papa LXIII sedit annis ere XIu. Qui ecclesiam Philippi et Iacobi apostolorum, quam decessor eius Pelagius ceperat, perfecit et dedicauit  . Anast. Bed.

 567 Narses eunuchus et patricius, qui Italiam a Gothis aliisque hostibus liberauerat, et multum pro republica laborauerat, a Iustino Augusto et Sophia uxore eius iniuriis lacessitus, Longobardos, qui in Pannoniis habitabant, ad uastandam et possidendam Italiam inuitauit, missis eis de ubertate Italie fructibus terre atque muneribus. Paul. Diac. l. II, c. 5.---Multa prodigia, et precipue ignee acies in celo uise, sanguisque coruscans Italiam terrent. Greg. M. l. III, Dial., c. 38.

75 568 Longobardi rege Alboino mense Aprili uenetiam et fines eius ingressi sunt, eamque, paucis ciuitatibus exceptis, captam subiicientes, apud Aquilegiam, seu Forum Iulii, electam partem copiarum cum duce Gisulfo relinquentes, ad totam Italiam  capiendam animos intendunt. Paul. Diac. l. II, c. 7.---Ingens hoc anno nix cecidit, et insolita frugum copia subsecuta est. Paul. Diac.

569 Hoc tempore Hunni rupta pace iterum Franciam petentes, dolis instructi Sigebertum regem cum Francis acie uictum fugant. Greg. Tur. 566.---Alboinus rex cum Longobardis Liguriam inuasit, Mediolanum et alias plerasque urbes cepit, et circumquaque predis et cedibus furibundus, Papiam plus triennio obsedit. Paul. Diac.

 570 Alboinus plerasque in Tuscia citraque ciuitates, exceptis Roma, Rauennaque et paucis castris, cepit. Ingens etiam fames post ubertatem Italiam pestilentia attritam inuasit. Mar.---Sanctus uedastus episcopus decessit. Paul. Diac.

571 Papienses ciues, ultra resistere non ualentes, regi Alboino se tradunt: qui, ciuitatem ingressus, corruente et iacente intra portam equo suo, diuinitus mitigatus, contra uotum quo omnes se puniturum minitabatur, ciuibus pepercit, et, sedem ibi regni statuens, tres annos et uI menses in Italia regnauit. Quo etiam tempore Narses patricius, cum e Campania Romam reuersus esset, non multo post mortuus et in loculo plumbeo cum thesauris suis Constantinopolim relatus est  . Paul. Diac.

 572 Hoc tempore Chilpericus rex Clodoueum filium suum hostiliter in regnum Sigeberti fratris sui misit; qui cum iuxta Burdegalensem resideret urbem, Sigulfus dux ex parte Sigeberti super eum irruit, fugientemque, 76 cum tubis et buccinis uociferando, quasi ceruum Parisius usque, ubi pater eius fuerat, persequitur. Greg. Tur.

573 His diebus Chilpericus filium suum Theodebertum item ad uastandum Sigeberti regnum trans Ligerim misit; qui cum uastationibus crudelissime instaret, et ciuitates nonnullas cepisset, tandem cum ducibus Sigeberti pugna incaute conserta, decisus interiit. Greg. Tur. a. 575.

574 Alboinus rex Longobardorum apud ueronam insidiis Rosmode coniugis sue a Helmichiso armigero  suo peremptus est: ipseque Helmichis frustra regnum attentans, cum ad mortem quereretur, cum eadem Rosmoda coniuge sua et thesauris filiaque regia Albswinda Rauennam fugit, ibique uenenum ab ipsa acceptum, ipsam quoque bibere cogens, cum ipsa pariter interiit. Paul. Diac. l. II, c. 29.---Sigebertus rex Francorum, cum, suas ulciscens iniurias, fratris Chilperici regnum inuasisset, eumque contra uetitum S. Germani Parisiorum episcopi mortifero odio fugientem persequeretur, missis dolo  Fridegundis iam regine duobus adolescentibus, ab e s peremptus interiit, ipsique pariter exstincti sunt; et Brunichild uxor eius cum filio Childeberto capta et custodie mancipata est. Sed Childebertus puer clanculo a suis ereptus, et rex pro patre promotus, regnauit annis XXIII, rex admodum fortis et strenuus. Huius soror Ingundis Hirmingildo regi Gothorum filio Leouigildi nupsit. Greg. Tur., l. Iu, c. 46. a. 575.

575 Constantinopoli Iustinus imperator post multa mala et cupiditates suas in amentiam uersus moritur; pro quo Tiberius Constantinus, qui et ipso mente capto palatium rexerat, regnauit annis uII, uir Deo deuotus et eleemosynis pauperum omnium largissimus, atque in acquirendis facile diuitiis omnium  fortunatissimus  . In Italia Clep  Longobardorum rex, qui pro Alboino electus fuerat, cum anno et mense uno crudeliter regnasset, et multos Romanorum peremisset, a proprio seruo suo interemptus est; post quem Longobardi sine regibus per annos X sub ducibus 77 militantes, pluribus per totam Italiam debacchantur sceleribus, Burgundiamque (sicut sanctus Hospitius [ ingressi, Amatum  ducem Guntrammi regis pugna uictum occidunt, et multa cede facta predis ditati in Italiam reuertuntur. Greg. Tur., Paul. Diac., Mar. a. 576.

576 Hoc tempore Meroueus Chilperici filius, a patre contra Pictauos missus, et inde reuertens, Brunichildem accepit uxorem; a qua statim a patre  separatus, cum suspectus haberetur, non multo post attonsus et presbyter ordinari iussus est. Greg. Tur. l. u, c. 2, 3.---Per idem tempus S. Germanus Parisiorum episcopus migrauit ad Dominum. Circa hoc tempus Longobardi iterum Burgundiam ingressi, a Mummulo patricio Guntrammi, qui Amato successerat, circumuenti, pluribus trucidatis et captis uix refugerunt. Greg. Tur., Paul. Diac.

577 His diebus Chilpericus Clodoueum filium suum, et Desiderium ducem contra fratrem suum Guntrammum transmisit, sed a Mummulo patricio Guntrammi pugna uicti terga uerterunt. Greg. Tur.,  Paul. Diac. an. 572.---Hoc item tempore Saxones, qui cum Alboino Italiam intrauerant, Gallias inuadunt; sed a Mummulo cesi et humiliati impetrata pace redeunt; et post annum item patriam repetere uolentes Gallias petunt, uiso Mummulo territi, auro se redimunt. Postremo a Sueuis, qui locum eorum possederant, pugna uicti et pene deleti sunt. Paul. Diac., l. III, c. u., al. a. 572.

578 Rome Benedictus papa LXIu sedit annis Iu, mensibus II  , a quo beatus Gregorius de monasterio ablatus et diaconus ordinatus, Constantinopolimque apocrisiarius missus, Eutychium eiusdem urbis episcopum in fide resurrectionis errasse, Tiberio Augusto presente, conuicit; ubi etiam 78 egregium opus Moralia in Iob, uenientibus ad eum  monachis suis, scribere compulsus est. Beda.---Hoc tempore Guntrammus  rex Dracolenum ducem superbe sibi uincula minitantem pugna uictum occidit. Greg. Tur.

579 Chilpericus rex Francorum inauditis exactionibus populum suum et descriptionibus afflixit; sed exactor eius occisus, et pictacia census incensa sunt. Greg. Tur. a. seq.---Magna aquarum inundatio et illuuies, fulmina, et terremotus, et prodigia sequens pestilentia Gallias aliasque prouincias afflixere.---Tres filii Chilperici dysenteria periere, quartus, ab ipso in custodia positus, molimine nouerce Fridegundis cultro fixus interiit. Greg. Tur., Hist. epit. a. seq.---In Hispaniis Leouigildus rex Gothorum Arianus, instigante Gesinda uxore,  catholicos persequitur. His diebus magne Longobardorum copie cum tribus ducibus Galliam ingresse, diuersis modis et preliis a Mummulo attrite, uix tandem in Italiam refugerunt. Paul. Diac. l. III, c. 8., al. a. 576.

580 Cometa in die Pasche uisus. Suessionis celum ardere uisum est. Parisius sanguis de nubibus fluxit. Pestilentia et mortalitas ingens facta. Greg. Tur. a. 582.---Leouigildus rex Herminigildum filium catholicum cum exercitu persequitur. Idem. h. a.---Rodinus [al., Chrodinus] dux Childeberti pius et religiosus obiit. Aim, a. 582.

 581 Hoc tempore exercitus Tiberii imperatoris missus Persas potenter superauit, et inter innumerabilem prede copiam XX elephantos imperatori reddit. Ipse imperator, cum Italia et ipsa Roma bello Longobardorum, pestilentia et insuper fame grauiter laboraret, naues frumento onustas Romam misit, et annone copiam populo subministrauit. Paul. Diac. l. III, c. 12.

79 582 Constantinopoli Tiberius imperator omni laude dignissimus, morbo tactus, filiam suam et imperium Mauricio tradidit, et ipse ex hac uita feliciter discessit. Pro quo idem Mauricius genere Cappadox regnauit annis XXI. Greg. Tur.---Rome Pelagius secundus  papa LXu sedit annis X, mensibus II. Hic templum S. Petri tabulis argenteis  deauratis texit, domum suam xenodochium fecit, basilicam S. Laurentii construxit, et sepulcrum eius tabulis argenteis ornauit. Anast.

583. Childebertus rex Francorum cum hoc tempore L millia solidos auri a Mauricio imperatore accepisset, quatenus Longobardos ex Italia pelleret, ualido cum exercitu Italiam petiit; sed Longobardis petentibus, et munera offerentibus, pacem cum eis pactumque confirmans, sine bello rediit, Mauricioque pecuniam repetenti nec responsum dedit. Greg. Tur.; Paul. Diac. a. 584.

584 Guntrammus rex, in suburbano Cauillonensi summo studio monasterium S. Marcelli construens, ad exemplum Agaunensis instituit. Greg. Tur.---Gundoaldus  quidam, cum auxilio Mummuli et  Desiderii regnum affectans, contra Guntrammum tyrannidem inuasit. Sed a ducibus eius Leudiselo et Egilano fugatus, cum latebram Cambanis  urbe foueret, a Bosone de rupe precipitatus interiit, Greg. Tur.

80 585 Chilperico rege Francorum, post multa  scelera et mala sua, insidiis perempto  et Parisius in basilica S. uincentii sepulto, Clotharius puer filius eius a Guntrammo rege patruo suo baptizari iussus  et de sacro fonte susceptus, inque regno patris sublimatus, regente matre Fridegunde et Landerico maiore domus, regnauit annis XLu. Greg. Tur. a. pr. Mummulus patricius, reus maiestatis conuictus, iussu Guntrammi regis interficitur, et thesauri eius in fiscum rediguntur. Greg. h. a.

586 In Italia Longobardi post X annos, quibus duces preerant, Autharium Flauum Clephonis filium regem statuunt; qui bellica clarus uirtute regnauit annis uI, qui inter alia Brexillam urbem diruit, et totam pene Italiam secuto tempore bello peragrauit. Paul. Diac. Leouigildus, rex Gothorum in Hispania  Arianus, Herminigildum regem filium suum die sancto Pasche XuIII Kal. Maii  securi iussit interfici. Guntrammus rex exercitum in Hispanias misit, qui infirmatus statim redit. Greg. Tur. a. 585.

587 Leudisolus [Leudegiselus] a Guntrammo patricius promouetur. Greg. Tur. a. 586.---Magna aquarum inundatio facta. Globus igneus scintillans et quasi rugiens de celo in terram cecidit. Id. h. a.---In Hispania Leouigildus rex Gothorum moritur, et Reccaredus filius eius rex pro eo efficitur; qui, instante Leandro Hispalitano episcopo, a quo frater eius Herminigildus conuersus fuerat, cum tota gente Gothorum non multo post ad catholicam fidem conuertitur. Greg. Tur. a. 586 et 588.

588 Guntrammus, et Childebertus reges inter se  pacem et pactum mutuo confirmant, regnumque Guntrammi post obitum eius Childeberto 81 promittitur. Nonnulli principum et ducum Childeberti, coniurationis contra cum conuicti, puniti sunt. Fredeg. a. 587.---In Hispania heresis destructa et synodus Toletana collecta est industria Leandri presulis  et Reccaredi regis  .---Cesara regina, uxor Aunulfi regis Persarum, Constantinopolim dissimulato nomine regio profuga ueniens, se baptizari impetrauit. Postea a marito inuenta, ipsum quoque cum multis de gente sua Antiochiam uenientem baptizari et Christianitatem aggredi effecit  Fredeg.

589 Exercitus Guntrammi, ad Hispanias missus, negligentia Bosonis ducis grauiter a Gothis trucidatus est. Fredeg.---Hoc tempore Childebertus rex sororem suam, quam Authario regi Longobardorum promiserat, regi Gothorum  , qui nuper catholicus factus fuerat, in matrimonium tradidit. Paul. Diac., l. III, c. 27; al. a. 588.

590 Tunica Domini Saluatoris a Simone quodam  Iudeo tormentis coacto monstrata, a Gregorio Antiocheno, Ioanne Constantinopolitano, et Thoma  Ierosolymitano et aliis episcopis multis, ieiunio triduano celebrato, in arca marmorea in oppido Zaphad  inuenta, summo cum honore Hierosolyniam allata est. Greg. Tur. Fred.---82 Inter Frances et Britannos pugna commissa est. Fred.---Hoc quoque tempore Childebertus petitione Mauricii imperatoris iterum Longobardos in Italia cum exercitu petiit; sed, uicto ab Authario rege cesoque grauiter exercitu suo, cum paucis rediit. Paul. Diac. Greg. Tur.; al. a. 588.

591 His diebus rex Longobardorum  Theodelindam filiam Garibaldi regis Baioariorum pulchram, prudentem et piam accepit uxorem. Paul. Diac.  a. 590; al. a. 589.---Quo tempore magnus Francorum exercitus, cum XX ducibus a Childeberto rege contra Longobardos missus, diuersis casibus, precipue morbo afflictus, parumque hostibus intra munitiones septis nocere preualens, paruo effectu fame  afflictus, egre tandem reuertitur. Paul. Diac., Greg. Tur. a. 590.

592 Immensa pluuiarum inundatio et illuuies facta, ingensque mortalitas subsecuta est. al., a. 590.---In qua primo Pelagius  papa, dein innumeri cateruatim exstincti sunt. Et beatus Gregorius tunc Romane Ecclesie archidiaconus, constitutis litaniis et plaga cessante, papa LXuI ordinatus, doctrina et actibus cunctis merito preferendus apostolicis, sedit annis XIII, mensibus uI, diebus X. Qui statim inter alia bona librum Pastoralem egregio edidit stylo. Hic quoque super corpus beati Petri ciborium fecit et missas celebrare instituit; itemque sancti Pauli similiter. Paul. Diac. Anast. In Italia cum Autharius rex ad Francos pro pace petenda misisset, ueneno,  ut aiunt, mortuus est; et Theodelinda regina eius uidua Agonem ducem, qui et Agilolfus, [al., Agilulfus] maritum et regem elegit; qui, rex Longobardorum factus, regnauit annis XXII. Longobardi pacem cum Francis peragunt. Fredeg. a. 591. Paul. Diac.

593 Guntrammus rex Burgundie in omni bonitate precipuus anno regni 83 XXXIII, u Kal. April. obiit, et in monasterio Sancti Marcelli a se constructo sepultus est, regnumque Childebertus fratris eius Sigeberti filius accepit, et post eum Iu annis tenuit. Fredeg.---In Britannia Edilfridus rex super Anglorum partem constitutus est. Siccitas magna et fames facta est, et insolita locustarum magnarum multitudo. Paul. Diac., l. Iu, c. 2.

 594 Quintrio dux Gallice Campanie, regnum Clotharii regis filii Chilperici hostiliter ingressus, ab ipso Clothario cruenta utrinque pugna uictus aufugit. Fred. a. 593.---Item locustarum multitudo frugibus nocuit. Paul. Diac.

 595 Gregorius papa synodum XXIu episcoporum pro utilitate Ecclesie ad Sanctum Petrum collegit indictione XIu  . Franci et Britanni graui utrinque cede pugna confligunt. His diebus Tassilo rex Baioariorum a Childeberto constituitur, qui mox Sclauis superatis, magnam exinde predam deportauit. Paul. Diac. l. Iu, c. 4, 7, 42.

596 Sanctus Columba presbyter et abbas, post multa miracula in insula Hii iuxta Hiberniam, migrauit ad Dominum anno etatis LXXIII. Beda hist. Angl.---Hoc tempore beatus papa Gregorius, missis doctoribus Augustino, Mellito, Ioanne et aliis seruis Dei, Anglorum genti in Britannia uerbum uite predicare iussit eamque cooperante Dei gratia ad fidem Christi per eosdem conuertit. Ibid.---Cometa et  multa signa apparuerunt in celo. Exercitus Childeberti uarnos rebellantes pugna uictos pene deleuit. Fred. a. 595.

597 Childebertus rex Francorum fortis et strenuus, filius Sigeberti, XXIII regni anno, etatis uero XXu  ueneno, ut aiunt, a coniuge, 84 accepto moritur  ; pro quo duo filii eius, Theodebertus in Austrifrancia annis XuII et Theodericus in Burgundia cum auia Brunichilde XuIII annis regnauerunt; ipsoque anno Fridegundis cum filio Clothario regnum eorum inuasit, et eos cum exercitu resistentes, graui cede protritos fugauit. Fredeg. a. 596, Paul. Diac.

598 Fridegundis regina mater Clotharii regis moritur. Fredeg. a. pr.---His temporibus cum Romanus  patricius aliquot urbes a Longobardis dudum captas, uti cum deditione recepisset, idque Agilolfus rex ultum ire molitus, Italie ipsique Rome infesto cum exercitu immineret, studio sancti pape Gregorii et suffragio Theodelinde religiose regine pax utrinque effecta est. Paul. Diac. l. Iu, c. 8, seq.

599 Quintrio  dux instigante Brunichilde  peremptus est. Fredeg. a pr.---Per hec tempora Agilolphus rex nonnullos duces Longobardorum sibi rebelles, alios occidit, alios aliis modis perdomuit: ipse etiam perpetuam cum Theoderico rege Francorum pacem fecit. Paul. Diac. Fred. a. 598.---Circa hec etiam tempora monasterium Sancti Benedicti in castro Cassino situm, fugientibus ex eo monachis, a Longobardis omnino destructum et desolatum est  . Paul. Diac. c. 18.

600 Gregorius papa Lindune et Eboraci episcopos in Britannia, misso pallio, metropolitanos esse decernit indictione Iu. Greg. epist. LXu, ad an. 601.---Clades glandularia Massiliam aliasque partium illarum ciuitates et Italiam grauiter attriuit; al. a. 599.---In lacu Dunensi aqua repente bullicus et feruens  magnam piscium partem decoxit. Warinharius [al., Warnharius] maior domus Theoderici, omni substantia sua distributa, obiit. Fredeg. a pr.

85 601 Brunichildis de regno Theodeberti ob scelera sua depulsa, a quodam paupere sola inuenta, et ad Theodericum regem, ut rogabat, perducta benigneque suscepta eidem pauperi episcopatum Autisiodorensem impetrauit  . Aimon. l. III, c. 87, al. a. 599.

602 Mauritius imperator Phocam, reipublice utilem, principem militie faciens, eumque cum exercitu mittens, de Persis et aliis nonnullis gentibus triumphauit. Hist. miscel.---Globi ignei, et alia signa in celo uisa. Fredeg. a. 600.---Theodebertus et Theodericus fratres, ingenti pugna Clothario rege superato  et exercitu eius trucidato atque fugato, regnum eius diripiunt et inter se diuidunt; modica tantum parte illi, id est, XII comitatibus iuxta littus Oceani, cum pacto pacis relicta. Fred. a. 600; Paul Diac.

603 Constantinopoli Phocas uictor de Persis reuersus Mauricium imperatorem, peccata sua in presenti, ut ipse semper orasse fertur, exsoluentem,  turpiter interfecit, et ipse imperium arripiens uIII annis tenuit. Fredeg. a. 602.---Egilan [al. Aegila] dux, Brunichilde instigante, sine causa propter diuitias tantum suas occisus est. Fred. a. 602.---Theodebertus et Theodoricus misso exercitu Wascones uictos subiiciunt. Ibid.---Corpus sancti uictoris  martyris, qui cum beato Urso Solodori passus est, apud Genuensem [seu Genauensem] urbem diuina reuelatione in loculo argenteo inuenitur, et multis miraculis declaratur. Fredeg. a. 602.---Filius Agilolfi regis Adaloaldus baptizatur, et a seruo Dei Secundo  Tridentino episcopo de fonte suscipitur. Paul. Diac. l. 4, c. 28.

86 604. In Britannia Edilfridus, rex Anglorum, Edanum regem Scotorum, insulam petentem, forti  profligato exercitu pugna uicit. Bed. hist. Angl.---Etherius Lugdunensis episcopus obiit eique Secundinus successit, ipsique Aridius  . Fred. a. 602.---Agilolphus rex Cremonam et Mantuam captas diruit, aliasque urbes et prouincias uastauit; et Romani, reddita illi, que prius capta erat, filia eius, pacem ab eo ad tempus acceperunt. Paul. Diac.

605 Beatus papa Gregorius et doctor sanctissimus migrauit ad Dominum indictione uIII  post quem, cessante episcopatu mensibus plus u, Fabianus [leg. Sabinianus] papa LXuII ordinatus, sedit anno I, mensibus u. Et post hunc item cessauit episcopatus anno ferme uno, quia de Constantinopoli legatio imperialis exspectabatur. Anast.---Et hoc anno synodus nefaria Cauillonis  congregata, et beatus  Desiderius uiennensis archiepiscopus, machinante Brunichilde, quia scelera eius arguebat, depositus et exsilio deputatus, et in locum eius Domnulus subrogatus est. Sol obscuratus est. Hiems seua magnam uinearum partem perdidit. Fred. a. 603.

606 Fames Rome facta, et pax cum Longobardis in annum unum pro XII millibus solidorum condita  est. Paul. Diac.---Protadius, qui cum Brunichilde inter alios plures concubuerat, dux effectus est. Clotharii exercitus, contra pactum, regnum Theodorici inuasit, et Berthoaldum, maiorem domus, uirum strenuum et pium, fugatum Aurelianis obsedit. Fred. a. 604.---Filius Agilolfi Adaloaldus coram patre rex a Longobardis electus, et, desponsata ei filia Theodeberti, pax perpetua cum Francis facta est. Paul. Diac. a. 604.---Mense Aprili et Maio, cometa uisus est.

87 607 Theodoricus exercitum Clotharii pugna inita uictum fugauit; in qua tamen Berthoaldus, maior domus, audacius inter hostes progressus occubuit, pro quo Protadius molimine Brunichildis promouetur. Theodebertus et Clotharius cum exercitibus collectis  hostiliter conuenirent, facta inuicem pace digressi sunt. Fred. a. 605.---Theodoricus, instigante Brunichilde et Protadio, contra fratrem Theodebertum arma mouit; cumque infestis exercitibus concurrere pararent, ceterisque pacem suadentibus solus obsisteret Protadius, eo impetu militum in tentorio regis trucidato, fratres ab inuicem facta pace discedunt. Fred. a. 605.

608 Rome Bonifacius tertius papa LXuIII sedit mensibus fere IX. Post quem item cessauit episcopatus mensibus X. Hic, quia Constantinopolitana Ecclesia primam se scribebat, apud Phocam Augustum obtinuit ut Romana Ecclesia omnium caput Ecclesiarum decerneretur. Hic quoque synodum LXXII episcoporum Rome collegit. Bed. chr. Paul. diac. a.  607. In regno Theoderici Claudius, uir prudens et pius, pro Protadio efficitur maior domus. Fred. a. 606.

609 Rome Bonifacius quartus papa LXIX sedit annis uI, mensibus uIII; et post hunc episcopatus cessauit mensibus uII. Hic apud Phocam Augustum templum omnium idolorum, quod Pantheon uocabatur,  obtinuit, et in honore  et omnium Sanctorum dedicauit III Id. Mai, et S. Marie ad Martyres illud appellauit, festiuitatemque omnium sanctorum Kal. Nou. celebrari constituit  . Cuius tempore fames, et pestilentie et inundatio aquarum immensa acciderunt. Anast. al. a. 608. Uncilenus  dux ob mortem Protadii, instigante Brunichilde, a Theodorico pede truncatus et facultatibus spoliatus; itemque uolfus patricius occisus est. 88 Fred. a. 607.---Ipse Theodoricus Ermenbergam de Hispaniis, filiam Betterici [al., uittericus] regis Gothorum, coniugem sibi adductam, eiusdem Brunichildis suasu, ne honor suus uilesceret timentis, non uxorem accepit; sed repudiatam et exspoliatam post annum remisit. Fred. a. 607. Beatus Desiderius  uiennensis archiepiscopus de exsilio reuocatus, factione Brunichildis, et Theodorici et Aridii  Lugdunensis lapidatus et martyrio coronatus, plurimis post mortem claruit miraculis. Ibid.

610 Bettericus rex Gothorum, aliis tribus regibus auxilio sibi ascitis, contra Theodoricum bellum parat. Fred. a.---608. His temporibus Perse bello furentes multas prouincias Romanis abstulerunt; inter quas ipsam Hierosolymam auferentes, et loca sancta destruentes, inter alia ornamenta et thesauros ecclesiarum crucem Dominicam abstulerunt. Paul. Diac. sed Theophanes a. 614.

611 Heraclianus, qui Africe preerat, Phoce Augusto rebellans, et cum exercitu ueniens, regno eum uitaque priuauit, et filium Heraclium imperatorem  promouit; qui accepto imperio regnauit annis XXuI. Paul. Diac. a. 610. Beatus abbas Columbanus, qui cum discipulis suis sancto Gallo aliisque, temporibus Sigeberti regis de Hibernia ueniens, Luxouiense cenobium multis coruscans uirtutibus construebat, cum sepe Theodericum, pro sceleribus suis et  maxime adulteriis increpans, ad legitimum hortaretur coniugium, molimine Brunichildis reginas ambitiose exsecrantis, iussu Theoderici regis exinde pulsus sanctum ibi Eustasium pro se reliquit abbatem  . Fred. a. 609, Mar. Auent.

89 612 Circa hec tempora beatus Augustinus, Anglorum apostolus, et archiepiscopus, et doctor mirificus migrauit ad Dominum  .---Sanctus Columbanus de Luxouio propulsus ad Clotharium regem, inde ad Theodebertum uenit, eoque optionem manendi in regno suo dante, tandem in Alamannia Brigantium  uenit, ibique triennio mansit.---Contentione inter Theodebertum et Theodericum de regno exorta, Theodebertus Alsatiam uiolenter accepit. Alamanni Auenticum  pagum et ultra Iuranum petentes,  uictores cum preda reuersi sunt. Theodebertus coniugem suam peremit, et aliam duxit. Fred. an. 610.

613 In Hispania mortuo Betterico  Sisebodus rex Gothorum factus est, uir fortis et pius, qui sepe Romanis militibus congressus uictor pepercit, et captis plerisque urbibus regnum Gothorum nobiliter ampliauit. Fred. a. 607, al. 613.---Theodoricus contra fratrem Theodebertum bellum parans Clotharium regem patruelem suum promissa quadam prouincia ab auxilio eius auocare satagit. Fred. a. 611.---Circa hec tempora Hunni, qui et Auares, uenetiam petunt, et, totam prouinciam ferro, igne predaque uastantes, ipsum Forum-Iulii, a Romhilda Gisulfi uidua proditum, euertunt, et depopulata prouincia redeunt. Paul.  Diac. l. Iu, c. 38, al. a. 610.

614 Heraclius imperator Constantinum filium imperii consortem fecit. 90 Al. a. 613.---Theodericus et Theodebertus cum infestis exercitibus apud Tullense territorium forti pugna confligunt, et magna utrinque cede patrata Theodebertus uictus Coloniam  aufugit. Quem cum Theodericus odio, et insuper uenerabilis uiri Leunisii  Mogontiacensis episcopi instigatione persequeretur, ille denuo collectis undique uiribus, apud Tulbiacum occurrens conflixit, et immensa hominum strage facta iterum uictus fugit. Theodericus uero Coloniam ingressus thesauros eius ac regnum rapuit, filiumque eius paruulum necari iussit, et ipsum comprehensum ac detonsum Cauillonis misit, nec multo post suspectum habens instigante Brunichilde occidi precepit. Fredeg. a. 612, Mar. Au.---Quibus diebus beatus Columbanus de Brigantio pulsus, febricitantem Gallum ibi reliquit, ipseque in Italiam ueniens, et benigne ab Agilolfo rege et Theodelinda susceptus, cenobium Bobiense construxit. Ionas in uita, Mabill. sec. II Bened.; al. a.  612.---Sanctus quoque Gallus solitudinem celle sue  incolere cepit. Ratpert. Strabo.

615 Theodericus contra Clotharium arma parans, profluuio uentris, et, ut quidam aiunt, fraude Brunichildis ueneno Metis interiit; et Sigebertus, ex concubina filius eius, a Brunichilde et principibus rex pro eo factus est. Nec multo post Clotharius rex regnum eius inuasit anno regni sui XXX. Fredeg. a. 613, Mar. Au. Paul. Diac.

616 In Britannia Edilbertus, primus Anglorum regum Christianus, anno regni LuI obiit; pro quo Eatpolt [al., Ebaldus] regnauit annis XXIu. Bed. hist. Angl. a. 613.---Hoc tempore Isidorus Hispalensis episcopus clarus in Hispaniis habetur, qui hucusque  temporum abbreuiationem perduxit, et multa  egregia 91 opuscula edidit. In Italia Agilolfus rex Longobardorum moritur, pro quo filius Adaloaldus cum matre Theodelinda regnauit annis X. Paul. Diac. l. Iu, c. 93.---Apud Francos Sigebertus rex, cum contra Clotharium exercitum collegisset, a suis desertus et ab hostibus captus, una cum fratribus iussu Clotharii peremptus est; a quo etiam ipsa Brunichildis indomitis equis alligari iussa et ab eis discerpta, digna tandem morte periit, et Clotharius monarchiam regni accepit. Fred. a. 613. Mar. Auent.

 617 Rome Deusdedit  papa LXX sedit annis III, mense fere I; qui clerum et sacerdotes dilexit eisque sumptus auxit; cuius tempore Eleutherius patricius, Rauennam ueniens, Ioannis patricii peremptores occidit. Item Neapoli et in aliis locis tyrannis occisis pacem Italie reddidit. Anast. a. 615.---In Britannia Ediwinus occiso Edilfrido, et filiis eius in Hiberniam fugatis, regnum illius per annos XuII egregie rexit. Beda hist. Angl.

618 Terremotus magnus factus est, et clades scabiosa subsecuta populum feda morte attriuit, ita ut mortui non possent agnosci. Anast.---Hierosolyma inter alias Palestine urbes a Chosre rege Persarum capta, et crux Dominica in Persidem abducta est  .

 619 Clotharius rex Warnharium [al., Warnacarium], cui aliquantum infensus erat, suffragantibus multis, in gratiam recipiens, in principatu maioris domus confirmauit. Fredeg. a. 613.

620 Rome Bonifacius quintus papa LXXI sedit annis u, uir ualde 92 mitis et pius. Anast a. 618, recte.---Eleutherius patricius tyrannidem et regnum affectans in Italia a militibus peremptus est, et caput eius Constantinopolim missum. al. a. 619.---In Britannia defuncto archiepiscopo Laurentio Mellitus successit. Bed. hist. Angl.---Magundat magus, genere Persa, ad fidem Christi conuersus et Anastasius dictus, Hierosolymis mire sanctitatis monachus effectus est.

621 Clotharius rex, acceptis amplis muneribus,  Longobardis petentibus, XII millia solidorum auri, quos annuatim pro inuasa quondam Burgundia Francis persoluebant sub nomine tributi, quibusdam consiliantibus, dimisit. Fred. chr. a. 618.

622 Berthrudis regina, uxor Clotharii regis, ipsi et omnibus pro pietatis et morum excellentia nimium amabilis, obiit. Fred. Chr. a. 619.

623 His temporibus beatus Attala et post hunc Bertolfus, Bobienses abbates, in Alamannia quoque beatissimus Gallus uirtutibus claruerunt. Ionas.

 624 In Britannia defuncto Mellito archiepiscopo Iustus substitutus est; qui sequenti anno beatum Paulinum ordinans episcopum, Anglis illis qui adhuc pagani erant predicatorem et doctorem misit. Beda. hist. Angl. Clotharius rex Francorum anno regni sui XXXIX Dagobertum filium consortem  fecit, et, beato uiro Arnolfo  Pippinoque duci commendatum, ad regendum Austrifrancie dirigit regnum. Fred. chr. a. 622.

625 Rome Honorius papa LXXII sedit annis XIII, qui multis bonis studens ecclesias plures adornauit, renouauit, exstruxit. Fecit basilicam S. Agnetis uia Numentana. Item S. Apollinaris in porticu S. Petri. Item S. 93 Quiriaci uia Ostiensi. Item quatuor Coronatorum. Item S. Seuerini Tyburtina urbe. Item  S. Pancratii uia Aurelia. Item S. Lucie. Item S. Adriani et alia multa laudabilia patrauit. Anast.

626 Samo quidam, Francus negotiator, dum cum aliis ad Sclauos uenisset, eisque contra Hunnos, qui et Auares, bellum mouentes fortissime pugnans adiuuasset, ipsi uitoriam nacti super se regem illum eligunt; ubi multis clarus uictoriis XXXu annis feliciter regnum tenuit. Hic ibi XII uxores, et ex eis filios XXII filiasque Xu accepit. Fred. chr. a. 623.---In Italia Adaloaldus, rex Longobardorum, cum in amentiam, Greci cuiusdam legati malefico unguento, uersus nonnullos principum peremisset, depositus de regno nec multo post ueneno exstinctus est; post quem Harialdus [al., Arioaldus] rex factus annis uII regnauit. Hic Gundabergam filiam Agilolfi habuit  uxorem. Paul. Diac. a. 625 al. a. 623.

627 In Britannia Edwinus rex Anglorum a Paulino episcopo conuersus, cum gente sua baptizatur anno aduentus Anglorum in Britanniam circiter CLXXX. Bed. hist. Angl.---Discordia inter Clotharium regem et filium eius Dagobertum incepta, beato Arnolfo aliisque principibus mediantibus sedatur. Fred. chr. a. 625.

628 Beatus Anastasius monachus, multa pro Christo tormenta passus, tandem in Perside, a rege Chosdre cum aliis LXX strangulatus, martyrium compleuit. Bed. chr.---Ipso anno Heraclius imperator Persidem petiit, uictoque et occiso Chosdre,  cum infinita preda crucem Dominicam triumphans Hierosolymam reuexit. Theophan. h. a.---Apud Francos Warnharius [seu Warnacarius] maior domus moritur, et Godinus filius eius nouercam suam uxorem accipiens, Clothario persequente per diuersa fugitans, postremo peremptus est. Fred. a. 626

629 Clotharius rex magnum de toto regno suo Clippiaci habuit conuentum; ubi magna dissensio et tumultus exortus uix tandem studio regis sedatur. Fred. chr. a. 627.

630 Clotharius rex Francorum fortis, pius et religiosus anno regni 94 XLu defunctus, et Parisius in basilica S. uincentii sepultus est; cuius regnum Dagobertus filius accipiens, cum iam uI annis regnaret, X annis postea rexit, modica tantum parte  iuxta Wascones et Pireneum fratri Chariberto concessa. Fred. chr, a. 628.

631 Dagobertus rex sancto Arnolfo Metense episcopo, et Pippino duce, maiore domus, Chunibertoque Coloniense archiepiscopo utens consiliariis, nimio amore iustitie flagrauit, et rex per omnia laudabilis exstitit. Postea uero, propria secutus consilia, multum ad deteriora defluere cepit, uxoreque Gomatruda repudiata, Nanthildem quamdam de monasterio  puellam accepit uxorem. Fredeg. chr. a 629.

632 Charibertus regulus, frater Dagoberti, Wasconiam inuadens suo eam regno adiecit. Dagobertus ex quadam concubina  Sigebertum filium genuit. Fred. chr. a. 630.---Pax perpetua inter Heraclium imperatorem et Dagobertum, legatis mediantibus,  pacta est; et, petitione imperatoris, qui imperium suum a gente circumcisa uastandum precognouerat, Iudei multi in regno Francorum, sicut et alibi in Romano imperio, profligati sunt  . Nec multo post secutis temporibus crudelissima gens Sarracenorum, et ipsa circumcisa, multas prouincias inundans uastauit, et Romanum exercitum crebris preliis trucidatum uehementer attriuit. Fred. chr. a. 630.

633 In Britannia Edwinus, rex Anglorum pacificus et pius, a Ceadwalda, [al., Cedowalla] et Penda paganis regibus uictus et peremptus est. Post cuius mortem filii Edilfridi de Scotis reuersi, regnum  quondam patris sui arripiunt; e quibus duo a fide Christi, quam apud Scotos didicerant, apostatantes, intra unum annum pereunt. Beda, hist. Angl.---95 Apud Francos Charibertus regulus, frater Dagoberti, moritur, et regnum eius ac thesauros Dagobertus frater accepit. Fredeg. chr. a. 631. Tres exercitus a Dagoberto contra Samonem et Sclauos diuersis partibus missi, unus Francorum uictus, duo Sueuorum et Longobardorum uictores redierunt. Fred. chr. a. 631.

634 Calamitosus iste annus fuit Anglis tam regum apostasia et perditione quam barbarica et crudeli, quam a Ceadwalda pertulerant, uastatione. Sed statim Oswald tertius filius Edilfridi christianissimus, paucis collectis in Domino confisus, et  adorata, quam erexerat, lignea cruce, audacter cum Ceadwalda pugnam iniit; eoque uicto, prouincia et fratribus uindicatis, paternum regnum uIII annis plenus pietate nobiliter rexit. Beda, hist. Angl.---Samo cum Sclauis Thuringiam uastat. Saxones, Sclauis se resistere pollicentes, tributo D uaccarum, quas Francis annuatim soluebant, a Dagoberto, absoluuntur. Fred. chr. a. 631.---In Italia mortuo Harialdo, rege Longobardorum, Rotharius [al., Rotharis], a Gundeberga maritus assumptus et rex electus, regnauit annis XIII. Paul. Diac. a. 636.

635 Per hec tempora, cum Sergius Constantinopolitanus, adnittente Cyro Alexandrino heresim Acephalorum instaurans, unam in Christo diuinitatis et humanitatis uoluntatem et operationem dogmatizasset,  ipsumque imperatorem seduxisset, ab apostolica sede damnatus est. Bed. chr., al. a. 634.---Sclauis cum Samone Thuringiam et confines pagos incursantibus, Dagobertus filium suum paruulum Sigebertum, Pippino et Adalgiso ducibus, et Chuniberto archiepiscopo Coloniensi commendatum, Austrifrancie regem fecit, eique sedem Metis dedit, principibusque ut terminos regni Orientalis deinceps tuerentur persuasit. Fred. chr. a. 633.

636. Dagoberto regi Clodoueus, seu Ludouicus  filius ex Nanthilde regina nascitur; cui non multo post regnum suum occidentale destinauit et confirmauit. Fred. chr. a. 633.---Ratolfus [al., Radulfus] dux Thuringie 96, Sclauis sepe congrediens, uictor eos fugabat. Unde elatus, ut regi suo rebellare tentaret, sensim animos attollebat. Fred. chr. a. 633.

637 Constantinopoli Heraclius imperator, a Sergio Constantinopolitano episcopo in heresim, ut aiunt, prius inductus, moritur. Pro quo filius eius Heraclonas [al., Heracleonas] cum matre Martina annis II imperat. Theoph.; al. a. 641; uid. a. 639.---Per hec tempora Rotharius rex Longobardorum quamuis Arianus, iustitie tamen amator leges Longobardorum scripsit. Ipse etiam nonnullas Romanorum  urbes cepit, et Rauennatibus pugna confligens, uIII ex eis millia occidit, reliquosque fugauit. Paul. Diac. a. 643.

638 Rome defuncto papa Honorio, cessauit sedes apostolica annum I, menses uII, dies XIu, quia Constantinopoli auctoritas imperialis morte principum nutabat  . Anast.---Quo tempore Lateranensis thesaurus a Mauricio chartulario, et Hisacio [al., Isaacio] patricio exarcho Italie direptus et distractus est.---Wascones rebellare tentantes, misso a Dagoberto exercitu, perdomiti sunt. Britonum rex ad Dagobertum ueniens humiliter ei satisfecit, et pace impetrata rediit. Fred. chr. a. 635.

639 Constantinopoli mortuo Heraclona imperatore, frater eius Constantinus regnauit menses uI  .  Paul. Diac. In Britannia Eadbald rex Cantuariorum Anglorum decessit, eique filius Erchanbertus successit annis XXu. Beda, hist. Ang.---Wascones a Dagoberto pro rebellione sua ueniam precantur et impetrant. Fred. a. 636.

97 640 Constantinopoli post mortem Constantini imperatoris filius ipsius Constantinus, qui et Constans, regnauit an. XXuIII a. seq.---Rome Seuerinus papa LXXIII sedit mensibus II, diebus Iu, uir sanctus, mitis et pius; post quem cessauit episcopatus  mensibus u. Anast.---Dagobertus rex anno regni XuI moritur, et in suburbano Parisiaco in monasterio S. Dionysii summo studio a se constructo, ornato et ditato, et ad institutionem Agaunensis monasterii ordinato sepelitur; cum quo pariter regni Francorum uirtus et dignitas collapsa paulatim deficiebat, et pro eo duo filii eius Sigebertus et Ludouicus regnum patris obtinuerunt. Fred. chr. a. 638.

641 Rome Ioannes quartus  , papa LXXIu, sedit anno I, mensibus fere X, qui missa multa pecunia multos captiuos in Histria et Dalmatia a barbaris redemit, et basilicam sanctorum martyrum uenantii, Anastasii et Mauri construxit et ornauit. Anast.---Ludouicus, seu Clodoueus infans, regnante  matre Nanthilde, regno occidentali preponitur. Fred. a. 638.---In Hispania Sentila [al., Chintila] rex Gothorum moritur, pro quo Tolga puer regnum accepit. Quo non post multum deposito et detonso, Chindasindus [al., Chindasuindus] regnum assumens, superbiam Gothorum, trucidatis primoribus, nimis humiliauit. Fred. a. 640 et seq.

642 Rome Theodorus papa LXXu sedit annis uI, mensibus fere uI. Hic corpora sanctorum Primi et Feliciani leuauit et in basilica S. Stephani protomartyris sepeliuit; ecclesiam sancti ualentini uia Flaminia, oratorium sancti Sebastiani Lateranis, oratorium S. Eupli ante portam S. Pauli fecit et inter alia bona constans in fide hereticos damnauit. Anast.---98 In Britannia Oswald rex Anglorum  piissimus pro patria contra Pendanum regem Merciorum paganum pugnans occubuit, et plurimis post mortem miraculis claruit; pro quo frater eius Oswi regnauit annis XXuIII. Beda, hist. Angl.

643 Hoc tempore Mauricius chartularius tyrannidem affectans, missis ab Hisacio [al., Isaacio] patricio militibus, Rome comprehensus et abductus iuxta Rauennam decollatus est. Nec multo post ipse  Hisacius morte apud Rauennam periit, et pro eo Theodorus Italie exarchus ab imperatore missus est  . Aega. maior domus Ludouici, uir strenuus et religiosus, obiit, post quem Erchonaldus [al., Erchinoaldus, item uir laudabilis maior], domus efficitur. Fred. chr. a. 640.

644 Sanctus Paulinus Eboracensis episcopus, et doctor Anglorum, anno episcopatus XX migrauit ad Dominum uI Id octob. Beda, hist. Angl.---Pippinus  , maior domus, et dux Sigeberti, iustitie et pietatis amator eximius obiit, post quem filius eius Grimoaldus maior domus effectus est. Fred. chr. a. 639.

645 Hoc tempore Pyrrhus Constantinopolitanus, Sergii et in sede et in heresi successor, cum a  Theodoro papa dudum damnatus ex Africa Romam uenisset, et fictam penitentiam satisfactionemque simulasset, benigne susceptus et reconciliatus est. Postea uero domum reuersus et errorem repetens, denuo ab ipso papa depositus, damnatus et anathematizatus est  . Beda, chr. Paul. Diac.

646 His temporibus beata uirgo Gertrudis, filia Pippini, soror Grimoaldi maioris domus, Niualensis [al., Niuialensis] cenobii mater, uirtutibus 99 claruit. Huius soror Begga, et ipsa femina religiosa, Ansgiso sancti Arnolfi filio nupsit, cui etiam Pippinum iuniorem  peperit. uita S. Sigeberti tom. II Script. Franc.; al. an. seq.

647 His temporibus cum Paulus Constantinopolitanus Pyrrhi successor heresim non solum non dimitteret,  sed augmentaret, ipsumque imperatorem cum aliis seduceret, nec, a domno papa admonitus et increpatus, resipisceret, et ipse identidem damnatus est. Bed. chr. Anast. a. 648.---In Italia, mortuo Rothario rege Longobardorum, Rodoaldus filius eius regnauit annis u  Paul. Diac.

648 His Constantis imperatoris temporibus  gens Sarracenorum crudelissima Palestinam ipsamque  Hierosolymam, utramque Aegyptum, Alexandriam urbem et magnam Africe partem aliasque plures prouincias Romani imperii uastauit atque diripuit. Fred. chr. a. 639.

649 Rome Martinus papa LXXuI sedit annis uI, mensibus fere II. Quo tempore Paulus Constantinopolitanus, ipso imperatore Constante seducto, legatos apostolice sedis se pro heresi arguentes carceribus, exsiliis et diuersis modis afflixit, catholicisque, ubicunque potuit, non modicam persecutionem concitauit. Anast.

650 Martinus papa indictione IX  synodum Rome Cu episcoporum colligit, in qua Cyrum, Sergium, Pyrrhum, Paulum cum sequacibus erroris condemnat. Bed. a. 649.

 651 In Britannia Oswi rex pius ab Oswi rege pugna fugatus, ad quemdam 100 suorum, cui fidem habebat, uenit, a quo statim proditus, ab Oswi rege cognato interfici iussus est. Ipso anno beatus Aidanus Scotigena, episcopus et doctor Anglorum, II Kal. Septemb. decessit. Beda, hist. Angl.---In Italia, mortuo Rodoaldo rege Longobardorum, Haribertus [al., Aripertus], filius Gundoaldi fratris Theodelinde regine, regnauit annis IX. Paul. Diac., al. a. 653.

652 Hoc tempore Olympius exarchus, a Constante imperatore in Italiam missus, cum domnum papam et ceteros in fide catholica unanimes deprauare eisque nocere non posset, frustraque ipsi pape diuinitus protecto insidias parauisset, cum eo tandem pacificatus, collecto exercitu Siciliam contra Saracenos  ingreditur; ubi, uicto cesoque ab ipsis exercitu Romano, tedio morboque confectus moritur. Anast. Paul. Diac.

653 In Britannia Honorius Anglorum archiepiscopus obiit, pro quo Deusdedit annis X prefuit. Beda. hist. Angl.

654 In Britannia mediterrone  Angli ad fidem Christi conuersi sunt. Beatus papa Martinus iussu Constantis heretici imperatoris a Theodoro exarcho  ad hoc misso, Rome in basilica Saluatoris, que Constantiniana dicitur, comprehensus et Constantinopolim adductus, cum flecti nullatenus posset, exsilio in Chersonam damnatus est. Bed. chr. Anast. al. a. 653.

655 Martinus papa in exsilio migrauit ad Dominum, ibique sepultus multis postea miraculis claruit; pro quo Rome Eugenius papa LXXuII ordinatus  sedit annis II, mensibus fere X, uir benignus et mitis et pius. Anast.---In Britannia Pendan rex Merciorum paganus ab Oswi rege sancti Oswaldi fratre pugna uictus interiit, et gens Merciorum Christi fidem accepit. Beda, hist. Angl.

101 656 Petrus Constantinopolitanus, quasi satisfaciens pro fide sua, misit Romam synodicam  epistolam ualde obscuram et dubiam, sed a domno papa et Ecclesia Romana non est accepta. Anast.

657 Rome Eugenio papa defuncto cessauit episcopatus mensibus II. Anast.

658 Rome uitalianus papa LXXuIII sedit annis XIu, mensibus uI; qui, litteris ex more Constantinopolim missis in sede confirmatus, Ecclesiam Romanam insigniter rexit. Anast. a. 657.

659 In Britannia uulfhere [al., Wolpher], filius Pendani, rex Merciorum effectus regnauit annis XuII. Constantinus, qui et Constans imperator, sancto Petro donaria pretiosa Romam misit. Anast.

660 In Italia, defuncto Hariberto rege Longobardorum, duo filii eius Godabertus et Pertharich regnum inter se diuidebant; Godabertus Ticini, et  Pertharich Mediolani regnum statuentes. Sed non multo post, factione prauorum odio infando alterutrum regno pellere cupientes, dissentiunt; et Godabertus misso Gunbaldo duce  perfidissimo, Grimoaldum uirum strenuum, qui iam XXu annis dux Beneuenti erat, auxilio sibi contra fratrem asciuit; qui ab ipso Gunbaldo instigatus Godabertum occidit, et Pertharich ipso terrore fugatus ad Hunnos secessit post unum annum et III menses regni  sui, Grimoaldusque arrepto Longobardorum regno annis IX strenue regnauit. Paul. Diac. a. 661. seq.

661 Hoc tempore Pertharich, dudum rex Longobardorum, cum de exsilio reuersus Grimoaldi regis gratiam petiisset, benigneque susceptus esset, factione prauorum proxima nocte ab ipso rege obseruari iussus est, sequenti 102 die perimendus. Sed astu, imo fide Hunoldi amici sui et cuiusdam fidelis uestiarii sui eductus ex urbe Ticinensi, ad Francos confugit ibique latuit. Paul. Diac. a. 664.---Hac etiam tempestate Francorum exercitus Italiam ingressus, cum in castris Grimoaldi regis, simulata ab ipso fuga relictis, epularetur, ipso irruente ad internecionem deletus est. Idem. al. a. 665.

 662 Constantinus, qui et Constans imperator, Italiam contra Longobardos petiit, et, aliquot oppidis eorum captis, Rumoaldum ducem filium Grimoaldi regis apud Beneuentum obsedit. Sed, aduentante cum exercitu Grimoaldo, territus Neapolim repetit, magnaque exercitus sui parte, duce Saburro, cum Rumoaldo pugna confligente et uicta trucidataque, nichil contra Longobardos profecit. Paul. Diac. a. 663.

663 Constantinus imperator Romam uenit, et, a uitaliano papa honorifice susceptus, toto exercitu cum cereis ecclesiam intrante, beato Petro pallium auro textile obtulit; et, actis ibi XII diebus, cuncta pene Urbis ornamenta abstulit. Inter que etiam tegulas ereas quibus basilica sancte Marie ad  Martyres, que Pantheon antiquitus uocabatur, tecta fuerat, diripiens in Siciliam premisit, ipseque [cum] suis in Italia depredatis ipsam insulam uII indictione  intrauit, ibique quinquennio multa infamis auaritia et nequitia mansit. Bed. chr. Angl.

664 Eclipsis solis u Non. Maii facta est hora quasi decima, uII indictione  . Bed. chr. In Britannia conuentu ab Anglis et Scotis acto questio de Pascha uentilata, et Scoti a Wilfrido presbytero rationabiliter uicti sunt. 103 Seua lues et pestilentia Britanniam  et Hiberniam nimium uastat. Deusdedit archiepiscopus Anglorum obiit. Cridla [al., Ceadda] et Wilfridus Nordanumbrorum episcopi ordinantur. Bed. hist. Angl.

665 In Britannia, Erchanberto rege Cantuariorum mortuo, Egbertus filius eius regnauit annis IX. Angli ad uitalianum papam pro episcopo et doctore postulatum Romam mittunt. Beda, hist. Ang.---His diebus apud Francos Clodoueus, seu Ludouicus rex, iners et infamis filius Dagoberti, frater Sigeberti, cum Parisius manens brachium sancti Dionysii auferre ausus esset, in amentiam uersus est. Fred. chr. a. 654.

666 Hoc tempore cum Lupus, dux Foroiulianus, regi Grimoaldo rebellaret, Hunni, qui et Auares,  ab ipso rege inuitati uenetiam petunt, et ter pugna uicti quartoque certamine uictores, ipso Lupo cum suis occiso, Prouinciam uastant, donec arte Grimoaldi territi, tandem redire coacti sunt. Paul. Diac. a. 665

667 Circa hoc tempus Sclaui de Carunto, quod Carentanum  dicimus, cum exercitu uenetiam uastantes, duce Nuectario cum XXu suorum super eos irruente, pauci ex quinque millibus effugere uix potuere. Paul. Diac.

668 In Sicilia Constantinus imperator, qui et Constans, post multas exactiones et depredationes per prouincias actas, tandem a suis in balneo occisus interiit indictione XII  . Post quem Mezecius [al., Mizizius], imperium ibi arripiens, ab Italico  exercitu cum complicibus suis peremptus est, et Constantinus  filius Constantis, Constantinopoli imperator factus, regnauit annis XuII; imperator sane catholicus et pius. Paul. Diac.---Hoc anno Theodoricus [leg. Theodorus] archiepiscopus a uitaliano papa 104 ordinatus, et cum Adriano abbate ad Anglos missus, multis et uerbo profuit et exemplo. Beda, hist. Angl.---Apud Francos, mortuo Clodoueo  seu Ludouico, rege infami, filius eius Clotharius puer regnauit annis Iu. Fred. a. 656.

 669 Sarraceni, qui iam multis depopulatis prouinciis Aegyptum tenebant, Siciliam hoc tempore inuadentes, magnas hominum strages faciunt, et, depredata insula, hisque que Constans imperator ibi collegerat ablatis, Alexandriam redeunt. Paul. Diac.

670 In Britannia, Oswi rex Anglorum, frater sancti Oswaldi, obiit: pro quo Egfridus regnauit Xu annis. Beda, hist. Angl.---In Italia, mortuo Grimoaldo Longobardorum rege, Pertharich, de exsilio reuersus, regnum paternum magno Longobardorum fauore recepit, et per annos XuII magna pietate insignis obtinuit. Paul. Diac. a. 671.

671 Per hec tempora in Italia regnum Longobardorum Pertharich adeptus summa pace et probitate  regebat. His temporibus Childericus, frater Clotharii regis, filius Ludouici, cum, ad Austrifrancie regnum uocatus, leuiter in eo et crudeliter ageret, a Francis una cum uxore et filiis trucidatur. Fred. a. 673.

672 Rome, uitaliano papa indictione Xu defuncto, post II menses Adeodatus papa LXXIX sedit annis Iu, mensibus II, uir ualde mitis et pius; qui et ecclesias renouauit et ornauit, et edificia noua construxit. Anast.---Apud Francos, post Clotharium puerum frater eius Theodoricus regnauit annis XIX; sub quo Ebroinus, maior domus, tyrannidem exercuit. Fred. contin. an. seq.

673 In Britannia, Egberto Cantuariorum rege mortuo, frater eius Luthere [al., Lotharius] regnauit  annis XI, mensibus Iu. Quo anno Theodorus archiepiscopus Anglorum synodum utilem collegit. Beda, hist. Angl.

105 674 Circa hec tempora Alachis dux Tridentinus, de comite quodam Norico uictoria nacta  elatus, aduersus Pertharich regem suum rebellat; sed per Chunibertum regis filium sepius reconciliatus et honoribus auctus est. Paul. Diac., al. a. 680.

675 In Britannia, uulfhere rex Merciorum obiit; pro quo frater eius Edilred XXXu annis regnauit, qui sequente anno Cantiam uastauit. Beda hist. Angl. a. 677.

676 Rome, defuncto Adeodato, post menses Iu Donus papa LXXX sedit anno uno, mensibus u. Qui, inter alia bona studia, porticum sancti Petri marmore strauit. Qua estate immensa uis tonitruorum et pluuiarum homines afflixit; et legumina, que propter pluuiam colligi non poterant, quibusdam in locis renata et ad maturitatem reducta sunt. Cometa per III menses uisa, et magna hominum pestilentia  in Oriente subsecuta est. Anast. Beda, hist. Angl. a. 678.

677 In Italia, Pertharich rex Longobardorum Chunibertum filium suum regni consortem fecit; cum quo X postea annis regnauit. Paul. Diac.---Ecclesia Rauennas, que Autocephaliam sibi usurpans a Romana desciuerat, Dono pape denuo se subiecit. Anast.

678 Rome, defuncto Dono, post duos menses Agatho papa LXXXI 106 ordinatus, sedit annis II, mensibus uI, uir mansuetus et benignus. Anast.---Wilfridus Anglorum episcopus, ab Egberto rege sede sua pulsus, multos in peregrinatione sua ad Dominum predicando conuertit. Beda hist. Angl.

679 Constantinus Augustus legationem Romam  misit, et ut pro confutandis hereticis synodus apostolica auctoritate Constantinopoli fieret postulauit. Agatho papa synodum CXX episcoporum Rome collegit, et hereticos unam in Christo operationem dogmatizantes damnauit. Bed. chron., al. a. 680.

 680 Eclipsis Lune  et magna mortalitas Rome per estiuos menses facta. Anast.---Agatho papa legatos Constantinopolim misit indictione IX  , qui, honorifice ab Augusto suscepti atque tractati, sexte synodo uniuersali CL episcoporum prefuerunt, et conuictos rationabiliter hereticos unam in Christo uoluntatem et operationem asserentes damnauerunt. Anast.---Theodorus archiepiscopus Anglorum item synodum collegit  . Beda, hist. Angl.

681 Constantinopoli, sexta synodus CL episcoporum, indictione IX, mense Febr., acta, et Macarius Antiochenus sequacesque erroris damnati sunt. Quibus damnatis, subito plurime aranearum tele in basilica coram 107 omnibus ceciderant, hereticas  uidelicet nugas deiectas esse portendentes. Anast.

682 Rome, defuncto Agathone papa, cessauit episcopatus anno I, mensibus uII  . Anast.

683 Rome, Leo secundus, papa LXXXII, sedit mensibus fere XI, uir per omnia eruditissimus, eloquentissimus atque piissimus; qui aliquot ecclesias renouans dedicauit atque ornauit, sua decreta fecit, et plurima egregie scripsit, docuit atque constituit. Anast.---Hoc anno XuI  , die Aprilis in Parasceue, tota pene nocte Luna eclipsin passa. Egfridus rex Anglorum, misso exercitu, Hiberniam insulam sine causa crudeliter uastat. Sanctus Cudberthus [al., Cuthbertus] Lindufarnensis [al., Lindisfarnensis] Ecclesie episcopus ordinatur, qui plurimis Britanniam uirtutibus decorabat. Beda, hist.  Angl.

684 Rome, defuncto Leone, cessauit episcopatus anno fere I, post quem Benedictus secundus, papa LXXXIII, sedit mensibus X, uir doctus, et omnibus pius et beneficus, ecclesias restaurans et exornans,  et bona iugiter studia sectans. Anast.---Comete apparent, et mons Campanie Bobius, ultra modum flammas eructans, circumposita exussit. Paul. Diac.---In Britannia, Egfridus rex, cum, dissuadente sancto Cudberto, Pictos incaute bello peteret, ab ipsis uictus et peremptus interiit; pro quo Aldfridus rex pius et prudens regnauit annis XIX. Beda, hist. Angl.

685 Rome, post Pascha defuncto Benedicto, exactis plus duobus mensibus, 108 Ioannes u papa LXXXIu sedit anno uno, uir item eruditus et discretus; qui prius archidiaconus legatus in uI synodo apostolice sedis fuerat. Anast.---Constantinopoli, Constantino imperatore defuncto filius eius Iustinianus regnauit annis X, qui, heresi pollutus, orthodoxis fuit infensus et prauus. Hic etiam cum Saracenis,  prouincias plures deuastantibus, data eis multa pecunia, pacem in decennium condixit. Paul. Diac.---In Britannia, Luthere rex Cantuariorum interiit. Beda, hist. Angl.

686 Rome, defuncto Ioanne, post III menses Conon papa LXXXu ordinatus sedit mensibus XI, uir prouecte etatis, summe innocentie sancteque simplicitatis; qui, dissentiente in duorum presbyterorum electione clero et populo, tertius postremo ab utrisque electus est. Anast.---In Britannia, sanctus Ioannnes Hagustaldensis Ecclesie episcopus ordinatus multis claruit uirtutibus. Beda, hist. Angl.

687 Rome, defuncto Conone, exactis fere III mensibus, Sergius papa LXXXuI sedit annis XIII, mensibus fere IX. Hic quoque, dissentientibus in duorum  electione partibus, tertius Deo uolente electus est; qui in fide catholica fortis persecutionem ab Augusto Iustiniano passus est, et ecclesias multas construxit, renouauit et exornauit atque ditauit; uir uidelicet sanctus et omnibus bonis intentus. Anast.---In Italia,  defuncto Pertharicho rege Longobardorum, Cunibertus filius eius rex strenuus, mitis et bonus, regnauit annis XII. Paul. Diac. a. 686.

688 Ceadwald, rex occidentalium Saxonum, ad fidem Christi conuersus, Romam uenit, et in sabbato sancto Pasche a Sergio papa baptizatus et Petrus uocatus, inibi in albis defunctus, ab ipso papa summo honore tumulatus et epitaphio decoratus est. Bed. hist. Angl. a. 689.---In regno Francorum, Pippinus, filius Ansgisi filii sancti Arnolfi, Theodericum 109 regem filium Ludouici in Testritio pugna uicit, et, potestatem regni Francorum adeptus, dux et maior domus regnauit annis XXuII, interim tamen Ludouico, Childeberto et Dagoberto regale nomen, non dignitatem, habentibus. Fred. cont. a. 687.  Annal. Met.

689 Circa hoc tempus in Italia Alachis dux tyrannidem inuasit, et, Papia occupata, regeque Cuniberto in insula Comacina, quia copia militum impar erat, se communiente, cunctos et maxime clericos crudelis insequitur. Paul. Diac. an. 690.

690 Theodorus, uenerabilis Anglorum archiepiscopus, anno aduentus sui in Britanniam XXIII, etatis uero LXXXuIII decessit; qui, inter alia bona, librum penitentialem magna discretione conscripsit. Beda, hist. Angl.

691 Apud Francos, Theodoricus rex anno regni XIX moritur; pro quo filius eius Ludouicus puer, a Pippino et Francis rex solo nomine factus: regnauit annis  II  . Fred. cont. Annal. Met.

692 Hoc tempore Cunibertus rex Longobardorum, recepto Dei gratia regno, uotis omnium pugna uicto et perempto Alachiso tyranno, optata suis deinceps pace regnauit. Paul. Diac. a. 690.

693 Apud Francos, post Ludouicum frater eius Childebertus, regis nomen adeptus, regnauit annis XuII. Fredeg. cont. a. 695. An. Met.

694 His diebus duo Angli presbyteri, niger et albus Hewaldi, studio diuini uerbi accensi, dum Saxonibus predicarent, a quibusdam rusticis martyrio  coronati, et diuinis miraculis declarati, a Pippino Colonie tumulati sunt. Beda, hist. Angl.

695 Constantinopoli, Iustinianus imperator hereticus, a Leone et Tiberio aliisque coniuratoribus iniuriis affectus, abscissis naribus regno pulsus, 110 exsul in Pontum secessit, et Leo arreptum imperium annis III obtinuit. Paul. Diac.---uir sanctus Wilibrordus a Sergio papa archiepiscopus ordinatus, et Clemens uocatus, genti Fresonum uerbum uite predicans, plurimis saluti fuit. Bed. hist. Angl. an. 690, Alcuinus.

696 In Britannia prouincia, Nordanumbrorum quidam Truthelinus corpore raptus, et horrendis iocundisque uisis, uite redditus, districtissimam et sanctam deinceps duxit uitam. Beda, hist. Angl.---Hoc  tempore Sergius papa, Domino reuelante, capsam cum portione Dominice crucis inuenit. Anast. Bede chr.

697 In Britannia, sanctus Cudbertus, ex anachoreta episcopus, post multas uirtutes migrauit ad Dominum; cuius uitam Beda presbyter et prosa et hexametris uersibus edidit. Bed. chr.---Ipso anno Ostric [al., Ostrida] regina a suis perempta est. Beda, hist. Angl.

698 Constantinopoli, Tiberius imperium inuadens, Leonem imperatorem uII annis, quibus ipse post hunc regnabat, in carcere tenuit. Paul. Diac.

699 Hoc tempore synodus Aquileiensis facta, et quidam, qui concilium quintum uniuersale noluerant recipere, a Sergio papa correcti sunt. Bed. chr.  Angl. an. 698.

700 In Italia, Cunibertus rex Longobardorum fortis et pius, moriens filio paruulo Luitperto regnum reliquit, eique tutorem Asprandum, uirum prudentem et strenuum, dedit; sed post uIII menses Raginbertus dux, Gotaberti [al., Godeberti] dudum regis filius, Luitperto cum suis pugna uicto, regnum sibi usurpauit, sed eodem anno mortuus est. Cuius filius Haribertus [al., Aripertus] susceptum a patre regnum XII fere annis obtinuit. Qui denuo Luitpertum cum suis pugna uicit, fugauit, cepit atque peremit. Paul. Diac.

 111 701 Rome, defuncto Sergio, Ioannes uI, papa LXXXuII, sedit annis III. mensibus II. Anast.

702 In Italia, his diebus, cum Haribertus, reliquis inimicis uictis et subactis, Asprandum infestus sequeretur, ille, uiribus impar, primo Rauennam, inde ad Theodebertum Baioarie ducem confugit, ibique IX annis mansit. Paul. Diac. l. uI, c. 22.

703 Beda presbyter Anglus, uir doctus, usque huc Chronica minoris libri De Temporibus  perduxit.---Hoc tempore cum Gisulfus dux Beneuenti Campaniam uastaret et captiuos abduceret, eique nullus resisteret, a Ioanne papa pacem postulante donaria accipiens captiuos reddidit pacemque fecit. Paul. Diac. Anast.

704 In Britannia, Edilred, rex Merciorum, regnum  suum Cenredo tradidit, et ipse factus est monachus. Beda, hist. Angl.

705 Constantinopoli, Iustinianus imperator, auxilio Terbelli regis uulgarorum imperium recipiens, Leonem et Tiberium imperii peruasores cum aliis multis occidit. Gallicinum [Gallinicum] patriarcham excecatum Romam misit, et in loco eius Cyrum abbatem, qui se in Ponto exsulem aluerat, promouit. De hoc imperatore fertur quod quoties de truncis naribus profluuium terserit, pene toties aliquem de inimicis suis perimi iusserit. Paul. Diac.---Rome, Ioannes uII, papa LXXXuIII, sedit annis II, mensibus fere uIII, uir facundus et eruditus. Anast.---In Britannia, Aldfridus rex Nordanumbrorum, uir pius et prudens, obiit, et pro eo filius eius Osredus annis  112 XI regnauit. Sanctus Heddi episcopus occidentalium Saxonum obiit; pro quo Daniel et Aldhelmus episcopi facti sunt. Beda, hist. Angl.

706 Ioannes papa oratorium sancte Marie ad sanctum Petrum construxit et ornauit, et plures ad ecclesias ornatus impendit. Bede chr. Angl.

707 Hoc tempore Haribertus rex Longobardorum  possessionem Alpium Cottiarum, dudum a Longobardis captam atque detentam, per priuilegium aureis litteris scriptum sancto Petro Ioannique pape reddidit. Paul. Diac.

708 Rome, Sisinnius papa LXXXIX ordinatus, ingrauescente podagra, XX tantum diebus superuixit; post quem Constantinus papa XC effectus sedit annis uII, diebus Xu, uir ualde mitis et pius, et omnibus bonis studiis intentus et stabilis. Anast.---Aldhelmus episcopus, uir doctus et eloquens, prosa metroque facetus, obiit. Mabill. sec. III, Bened. p. I; Bolland. 25 Maii.

709 Cenredus, rex Merciorum, et cum eo Offa regius iuuenis, filius Sigiheri regis, relictis regnis Romam ueniunt, ibique monachi effecti mortalem  non multo post uitam finierunt. Bed. epit.---Wilfridus episcopus uenerabilis, anno episcopatus XLu, post exsilia multosque labores obiit, eique Acca in Hagustaldensi episcopatu successit. Beda, hist. Angl.; Mabill. l. c.; Bolland. 24 April.

710 Adrianus, abbas uenerabilis, anno, ex quo a uitaliano papa in Britanniam cum Theodoro archiepiscopo missus est, XLI obiit. Childebertus rex Francorum, filius Theodorici, moritur anno regni XuII; pro quo Dagobertus filius annis u. Fred. contin. Annal. Met. an. seq.

113 711 Constantinopoli, Philippicus imperator factus Iustinianum imperatorem occidit, et ipse annum I et uI menses regnauit, catholicos persequens et hereticis fauens. Bed. chr. Paul. Diac.

 712 Haribertus rex Longobardorum moritur; post quem Luitprandus  . Paul. Diac.

713 Constantinopoli Anastasius Philippicum oculis et regno priuauit, et ipse annis III regnauit. Paul. Diac.

714 Anastasius imperator, missis Constantino pape litteris, se catholice fidei fautorem declarauit. Bed. chr.---Pippinus filius Ansgisi, nepos sancti  Arnolfi, maior domus et dux Francorum, anno regni XXuII obiit  ; pro quo filius eius Carolus, ex superducta uxore  Alpheide natus, regnat annis XXuII. Annal. Fuld.---Rome defuncto Constantino papa Gregorius secundus sedit annos Xu, menses IX  . Anast.

715 Carolus e custodia, in quam eum Plectrudis uidua patris sui coniecerat, diuino auxilio liberatus, contra Radpodum Fresonum regem cum sui damno exercitus pugnat. Annal. Fuld. h. et seq. a.---Dagobertus iunior filius Childeberti rex Francorum moritur; pro quo Chilpericus, qui et Daniel  . Fred. cont. Annal. Met.

114 716 Egbertus uir sanctus, natione Anglus, inter alia bona sua, Scotos legitime Pascha celebrare  docuit. Bede chr.---Constantinopoli, Theodosius imperator factus annum unum regnauit, qui Anastasium imperatorem, pugna uictum, presbyterum ordinari fecit. Paul. Diac.---Chilpericus rex et Reginfridus [al., Raginfredus] maior domus regiones Rheno contiguas uastantes, a Plectrude uidua Pippini muneribus auocantur. Annal. Fuld.---Apud Anglos, Osred Nordanumbrorum rex anno regni XI occubuit. Beda, hist. Angl.

717 Rome, Tiberis supra modum inundans multa subuertit edificia. Paul. Diac.---Carolus Chilpericum et Reginfredum apud uinciacum Dominica Palmarum  pugna uictos fugauit. Annal. Fuld.---Hoc tempore Winfridus, qui et postea Bonifacius, genere Anglos, Germanie gentibus uerbum  salutis predicat auctoritate Gregorii pape. Annal. Fuld. Othlon. Pag. a. 716.

 718 Constantinopoli, Leo imperator annos IX regnauit; cuius tempore Sarraceni, qui iam multas peruaserant prouincias, triennio urbem ipsam obsidentes, diuine tandem auxilio fame, peste, ferro naufragioque repelluntur. Paul. Diac., al. a. 717.---Carolus, receptis a Plectrude patris sui thesauris, Clotharium quemdam sibi regem constituit  , et, inita rursum pugna, Chilpericum et Reginfredum, una cum Eudone duce Aquitanie auxilium eis ferente, uictos fugauit. Fred. cont. Annal. Fuld. a. 717.

115 719 Chilpericus ab Eudone, ad quem confugerat, Carolo reposcenti redditus, et Clotarius rex mortuus est. Annal. Fuld. Met. an. 719 et 720.---Sanctus Bonifacius, a Gregorio papa Moguntie archiepiscopus ordinatus  , multis populis et gentibus  uerbo et exemplo profuit. Annal. Fuld.

720 Mortuo Chilperico, Theodericus filius Dagoberti rex a Carolo constituitur. Annal. Fuld.---Sanctus Othmarus, celle sancti Galli primus abbas constitutus, cenobialem inibi uitam instituit, et XL per annos nobiliter rexit. Hepidannus. Walafr. in uita.

721 Carolus item Reginfredum uicit, Andegauis urbem ui cepit, Saxones bello superauit. Annal. Fuld. a. 724.---Sanctus Ioannes Hagustaldensis episcopus obiit. Beda.

722 Carolus Alamanniam et Baioariam armis subegit. An. Fuld. a. 725.

723 Alamanni et Baioarii item Carolo rebellant. An. Fuld. Fred. a. 728 et 730.

 724 Carolus transito Ligere Aquitaniam uastat; Eudonem ducem pugna uictum fugat. Annal Fuld.  31.---Sanctus Pirminius, abbas et chorepiscopus,  a Bertholdo et Nebi principibus 116 ad Carolum ductus, Augieque insule  ab eo prefectus, serpentes inde fugauit, et cenobialem inibi uitam instituit  Hepid.

725 Sarraceni, ab Eudone in auxilium euocati, Gallias preda et incendio uastant. Annal. Fuld. a. 732.

726 Carolus, inita pugna, magnam Sarracenorum multitudinem una cum rege eorum uictor prostrauit. Annal. Fuld. a. 732.

117 727 Carolus, Burgundiam petens, sibi eam subiecit. An. Fuld. a. 733.---Sanctus Pirminius, ob odium Caroli a Theodebaldo Gotifridi ducis filio ex Augia pulsus, Etonem pro se constituit abbatem,  et ipse Alsatiam, alia instructurus cenobia, petiit. Fragment. incerti apud Urstis. p. II, p. 76.

728 Eudo dux moritur, et Carolus Aquitaniam sine bello recipit. Annal. Fuld. a. 735.

729 Carolus Fresiam inuadit, Poponem ducem  pugna uictum occidit, fana incendit et uictor rediit. Annal. Fuld. a. 733 seq.---Sanctus Egbertus, presbyter Anglus, obiit etatis anno XC, die Pasche, id est, uIII Kal. Maii. uid. uita sec. III Bened. p. I.

730 Sarraceni collecto exercitu Auinionem urbem capiunt, regionesque circumquaque deuastant; al. a. 737.---Lantfridus  dux Alamannie moritur. Annal. Nazar. h. a.

731 Carolus Auinionem, uictis et cesis Sarracenis, ui expugnatam recipit. Ann. Fuld.; al. a. 739.---Beda presbyter et monachus, natione Anglus, doctor mirificus obiit. Mabil. sec. III Bened. p. I. Rome Gregorius III papa sedit annos X, menses IX. Anast.---Tria cenobia, id est, Altaha, Morbach et Fauarias, ex Augiensibus fratribus instructa sunt,  duodenis ad singula fratribus deputatis, et totidem Augie remanentibus.

118 732 Carolus, Gothiam inuadens, regem Sarracenorum Narbone inclusum obsidet. Ann. Franc. al. a. 737.---Eto Augie abbas, a Theodebaldo ob  odium Caroli in Uraniam  relegatus, sed eodem anno, pulso Theodebaldo, a Carolo restitutus est.

733 Exercitus Sarracenorum de Hispaniis Narbonam superueniens, a Carolo commissa pugna ad internecionem deletur. Ann. Franc. a. 737.

734 Sarraceni item a Carolo pugna uicti fugientesque naufragio perierunt. Ann. Franc. a. 739.---Augie Eto  abbas post uII annos Kebam successorem relinquens, ipse Argentine Ecclesie episcopus a Carolo promotus, non longe post sui nominis, id est, Ethenheim  cenobium construxit.

735 Carolus item, uictis et protritis Sarracenis, cum preda magna et captiuorum multitudine uictor  reuertitur. Ann. Franc. a. 739.

736 Carolus Gothos petiit, et nonnullas urbes eorum et castella diruens uictor rediit. Ann. Franc. a. 737.---Audoinus  episcopus obiit. Augie defuncto post II annos Keba, Ernfredus monachus, Augie abbas et Constantie episcopus factus, prefuit annis X.

737 Carolus Saxones uictos tributarios facit. Ann. Fuld. Metens. a. 738.

119 738 Carolus Prouinciam petens Maurontum ducem, qui Sarracenos inuitauerat, fugauit. Ann. Fuld. a. 739.

739 Carolus totam Prouinciam sue subiicit ditioni. Ann. Fuld. Nazar.

740 uictis circumquaque hostibus, pax et quies  regno Francorum per Carolum facta. Ann. Fuld.

 741 Rome Zacarias papa sedit annos X, menses Iu. Anast.---Carolus post multa fortiter facta moritur Carisiaci, et apud Sanctum Dionysium sepelitur; pro quo filii eius, diuiso inter se regno Francorum, maiores domus prefuerunt, Carlomannus annis uI, Pippinus annis X. Ann. Fuld. Fred. cont. c. 110.

742 Carlomannus et Pippinus rebellare molientem Hunaldum Aquitanie et Theodebaldum Sueuie ducem celeriter comprimunt. Ann. Fuld.

743 Ipsi duces Odilonem Baioarie ducem, sibi rebellantem, prelio uincunt. Ann. Fuld.

744 Carlomannus cum Odilone duce pacem facit. Fuldense cenobium in saltu Bochonia a sancto Bonifacio archiepiscopo fundatum est. An. Fuld.

 745 Carlomannus cum fratre Saxoniam rebellantem uastauit. Hoseburg  castrum cepit. Ann. Fuld. al. 743.

746 Carlomannus Alamannos iterum rebellare conantes comprimit. Annal. Fuld. a. 745.---Sanctus Bonifacius, annuente Carlomanno, auctoritate Zacarie pape duos in parochia sua episcopatus facit: Wirziburgensem scilicet, cui sanctum Burchardum, et Eichstetensem, cui sanctum Wilibaldum comprouinciales 120 suos primos episcopos ordinauit  Ann. Fuld.---Sidonius Augie monachus, quintus ei loco abbas, Constantieque episcopus factus, prefuit annis XIII  ; qui, cellam quoque sancti Galli ambiens, iniquis principibus in damnatione sancti Othmari abbatis consensit.  Hepid.

 747 Carlomannus, diuino amore tactus, mundo abrenuntiauit, et, Romam pergens, mutato habitu monachum se in castro Cassino  ad sanctum Benedictum fecit. Ann. Fuld.

748 Gripho ex concubina frater Pippini, tyrannidem affectans, ad Saxones se contulit, Pippinoque adueniente, pacificari cum eo nolens, in Baioariam fugit. Ann. Fuld.

749 Pippinus, Baioariam adiens, Tassilonem sororis sue Hiltrudis filium ducem ibi constituit, Griphone et Lantfrido  inde abductis. Annal. Fuld. Fredeg. cont.

750 Pippinus Griphoni XII comitatus in partibus Neustrie dedit; sed ille rursum diffidens ad Waifarium ducem Aquitanie transfugit. Annal. Fuld.  a. 749.

751 Pippinus, missis Romam legatis  , Zacariam papam de regno Francorum et ignauis regibus eius Merowingis, nomine solo regnantibus, consuluit. Ann. Fuld.---Lantfridus moritur. Annal. Naz.

121 752 Auctoritate Zacarie pape et, non multo post, Stephani, qui eidem in pontificatu sex annos succedebat, deposito ac detonso rege Childerico Merouingorum ultimo, Pippinus rex Francorum electus, et Suessionis a sancto Bonifacio archiepiscopo unctus et consecratus, regnauit annis XuII. Ann. Fuld. Gest. reg. Franc.---Audogarius, primus Campidonensis cenobii fundator et abbas, locum illum incolere cepit  .

753 Pippinus rex perfidam rursus Saxoniam uastat,  ibique Hildigarius Coloniensis archiepiscopus occisus est. Ann. Fuld.---Gripho, cum Italiam petere moliretur, a comitibus Pippini in ualle Maurienna interimitur. It.---Stephanus papa, pro auxilio contra Haistulfum Longobardorum regem poscendo,  ad Pippinum regem in Franciam uenit, et filios eius Carolum et Carlomannum  Parisius reges unxit. Ann. Fuld. Met.

754 Sanctus Bonifacius Moguntiensis archiepiscopus, cum Fresonibus euangelizaret, martyrio ab eis coronatus est anno episcopatus XXXuI et apud Fuldense cenobium sepultus; pro quo Lullus archiepiscopus prefuit annis XXXII. Ann. Fuld. an. 755.---Carlomannus frater Pippini, cum ad eum pro dissuadenda expeditione Italica uenire uellet, Lugduno obiit. Al. an. 754.---Pippinus Italiam cum exercitu petit, et Haistulfum regem uictum et Papie obsessum obsides dare, et res sancti Petri sacramento reddere compulit. Anast. Fred. append.---Stephanus papa duce Hieronymo Pippini fratre Romam rediit. Ann.  Fuld.

122 755 Haistulfus sacramentum contemnens Romam obsidet, omnia circum ferro et igne deuastans; pro qua re papa legatos marino itinere ad Pippinum questum et denuo auxilium obsecratum mittit. Annal. Fuld.

756 Pippinus rex, iterum Italiam petens, Haistulfum Papie inclusum obsidet, et Rauennam cum Pentapoli, aliisque que peruaserat, sancto Petro et domno pape per legatum suum Folradum reddere coarctat. An. Fuld. Fredeg. cont. an. prec.

757 Haistulfus rex, in uenatu ex equo lapsus, interiit; pro quo Desiderius regnauit  . Constantinus imperator inter alia munera Pippino regi etiam organum misit. Ann. Fuld.

 758 Pippinus Saxonibus item superatis annuatim CCC equorum censum imponit. Ann. Fuld.---Rome Stephano pape Paulus successit annis X. Anast. a. 757; sic et Gottwic.

 759 Waifarius, tyrannidem in Aquitania exercens, pressuras ecclesiarum, predas et incendia uillarum facit. Ann. Fuld. h. a.; al. a. seq.---Sanctus Othmarus abbas, a Warino et Rudhardo  , consensu Sidonii episcopi, inique damnatus et in insulam Rheni Stein relegatus, migrauit ad Dominum  . Cuius abbatiam cum Sidonius episcopus et abbas temerario ausu inuasisset, ante altare sancti Galli profluuio uentris percussus interiit  ; pro quo Ioannes, Augiensis item monachus, episcopatum 123 et utramque abbatiam accipiens, prefuit annis XXI; qui primum Romane sedis priuilegium Augie ab Adriano papa impetrauit. Hepid. an. 758; Gottw. an. 760.

760 Pippinus Aquitaniam, seu Wasconiam inuadens,  Waifarium, que iniuste inuaserat, sacramento reddere compulit. Annal. Fuld.

761 Waifarius, sacramenta postponens, cuncta que potuit usque Cauillonem ferro, preda, igne uastauit. Annal. Fuld.

762 Pippinus, cum filio Carolo Aquitaniam item petens, plurimas urbes capit, et plures sibi rebelles domuit. Annal. Fuld.

763 Tassilo dux, de exercitu se subducens, Baioariam repetit. An. Fuld.

764 Hiems frigore seua et ultra solitum prolixa hoc anno accidit. Pippinus magnum conuentum Carisiaci habuit  .

765 Roudgangus [al., Hruodhgangus seu Chrodegangus], Metensis archiepiscopus  , corpora  sanctorum Gorgonii, Naboris et Nazarii a Paulo papa impetrauit. Annal. Fuld.; Notk. in Martyr.

766 Corpus sancti Gorgonii in Gorza [al., Gorzia] cenobio  sancti Naboris in Nouacella, sancti Nazarii in Lauresham conditum est. Annal. Fuld.; al. a. pr.

767 Pippinus in Aquitania Lemouicam urbem expugnatam capit. Annal. 124 Fuld.---Rome Paulus papa obiit, pro quo Stephanus sedit annis Iu.

768 Pippinus, occiso Waifario et subacta Aquitania uictor rediens, uIII Kal. Octob. Parisius obiit, ibique sepelitur anno etatis LIu; pro quo filii eius, diuiso regno, Carolus Magnus annos XLuI, et Carlomannus Iu annos regnauit. Annal. Fuld.  .

769 Carolus et Carlomannus Hunoldum Aquitanie ducem bello uictum capiunt. Annal. Fuld.---Corpus  sancti Othmari abbatis, post X annos, in insula qua obiit, incorruptum repertum, ad monasterium sancti Galli translatum est. Hepidan. an. 768, al. an. 770; Walafr. Strab.

770 Carolus filiam Desiderii regis Longobardorum, adducente Bertha matre sua, uxorem duxit, sed statim eam repudiauit. Annal. Fuld. Eginhard. in eius uita.

771 Carlomannus rex obiit, et Remis sepelitur. Carolus synodum magnam colligit  . Eginh. Annal. Met. Franc.

772 Carolus Saxones petit, Eresburg  castrum cepit, idolum eorum, Irminsul dictum, diruit, et laborantem siti exercitum, datis diuinitus in sicco  quodam torrente aquis, reficere meruit, acceptisque pro pace XII obsidibus, rediit. Ann. Fuld.---Rome post Stephanum Adrianus papa sedit annis XXIu.

773 Carolus, ab Adriano papa pro defensione rerum sancti Petri rogatus, Italiam petit, et, claustris Alpium ui potitus, Desiderium fugientem Papie 125 obsedit, et ipse Romam orandi gratia adiens, Pascha inibi celebrauit  . Annal. Fuld.

774 Longobardi cum Desiderio rege suo Carolo se tradunt, anno ex quo Italiam cum Alboino rege intrauerant CCu, ipseque regno eorum et thesauris potitus, abducto secum rege cum coniuge, uictor rediit. Annal. Fuld. Met.

Saxones pactum frangentes Hessios petunt; sed ecclesiam apud Friteslar, a sancto Bonifacio dedicatam,  Deo prohibente incendere nequeunt. Al. a pr.---Corpora sanctorum Gordiani et Epimachi de Roma in Alamanniam translata sunt  .---Ecclesia sancti Nazarii Lauresham dedicata est. Annal. Fuld.

775 Carolus late Saxonum terras uastat, et duobus eos preliis uasta strage superat. Roudgaudus  Longobardus Italie regnum affectat. Annal. Fuld. Reg.

776 Carolus item Italiam petit, et Roudgaudum uictum occidit. Saxones item rebellantes Caroli presidia bello petunt. Annal. Fuld.

777 Saxones multa tandem cede perdomiti Carolo subduntur, et Christiani efficiuntur, se suaque omnia tradentes, si ultra fidem uiolarent. Annal.  Fuld.

778 Carolus Hispanias bello petit, et, obsidibus acceptis, Wasconibusque et Narbaris  subactis, rediit. Annal. Lauresh.---Interim 126 Saxones item rebelles duce Widikindo Francorum terminos usque ad Rhenum uastant; sed insequente regis euercitu magna ex parte cesi fugiunt. Annal. Fuld.

779 Carolus item Saxonibus pugna uictis et subactis,  obsides accepit. Fuldis Sturmi abbas obiit, et Bagolf [al., Baugulfus] successit. Annal. Fuld. Laurish.

780 Carolus, habito in Saxonia conuentu, et dispositis tam Saxonum quam Sclauorum rebus, ipse Romam orandi gratia adiit. Annal. Fuld.

781 Pippinus filius Caroli Rome ab Adriano papa baptizatus est, et cum fratre Ludouico rex unctus. Tassilo, dux Baioarie, fidem subiectionis Carolo sacramento et obsidibus firmat. Annal Fuld.---Constantie episcopus et abbas Ioannes obiit; pro quo Egino episcopus annos XXXII, et Petrus Augie abbas annos u, et apud sanctum Gallum Roudpertus abbas annum I prefuerunt. Hepid.---Inter alia prodigia, cruces multis in uestibus apparent. Sanguis e terra  et ere fluxisse dicitur. Annal. Fuld.

782 Carolus item in Saxonia conuentum habens, legatos Danorum et Hunnorum audiuit. Quo reuerso, Saxones legatos eius, in Sclauos cum exercitu missos, persuadente Widikindo, commisso prelio, non sine magna clade sua interimunt; ob quorum uindictam Carolus Saxonum quatuor millia et quingentos decollare iussit. Annal. Fuld. Met.---Apud sanctum Gallum Waldo abbas prefuit annum I et dimidium. Hepid.

783 Hiltigard regina uxor Caroli II Kal. Maii  , et Bertha mater eius Iu Id. Iul. obiit. Carolus item Saxones bis acie confligens magna 127 strage uicit, Fastradamque eo anno duxit uxorem. Annal. Fuld. et Met.

 784 Iunior Carolus a patre in Saxoniam missus Westfaldos prelio uicit, et domuit. Annal. Fuld.---Apud sanctum Gallum Werdo abbas prefuit annos XXu. Hepid.

785 Widikind Saxo, ad deditionem Carolo ueniens, baptizatus est, et tota Saxonia subacta est. Coniuratio orientalium Francorum contra Carolum orta et compressa est. Annal. Fuld. Eginh.

 786 Carolus misso per Autulfum [al., Audulfum] exercitu Britones domuit, et ipse Romam orandi gratia adiit. Auctores coniurationis contra Carolum diuersis penis multantur. Lullo Moguntiensi archiepiscopo Richulfus successit annis [suppl. XXuII]. Augie post Petrum Waldo abbas octauus prefuit annis XX. Annal. Fuld.

787 Carolus, Beneuentum petens, obsides accepit. Ruoddrud [al., Rotrudis] filia eius Constantino imperatori desponsatur. Eclipsis solis Xu Kal. Octob. Annal. Fuld.

788 Tassilo dux Baioarie, infidelitatis et periurii conuictus, a Carolo ducatu priuatur. Grecorum exercitus a Francis et Italis uincitur. Item Hunni, qui et Auares, a Caroli uincuntur exercitu. Annal.  Fuld. Naz.

789 Carolus, ualido undique collecto exercitu, Albiam fluuium transit, et Sclauos, qui Wilzi dicuntur, preliis protritos subiugauit. An. Fuld. Eginh.

790 Hunc annum Carolus sine bello Wormatie quietus transegit. Annal. Fuld.

791 Carolus, trifariam diuiso exercitu terras Hunnorum ingrediens, ferro et igne deuastat. Annal. Fuld. Loisel.

128 792 Synodo Ratispone collecta, heresis Feliciana damnata est. Concil. Germ. t. I, p. 287.---Coniuratio Pippini contra patrem Carolum detecta et supplicio auctorum punita est. Annal. Fuld. Eginh.

793 Pugna inter Sarracenos et Francos in Gothia, Sarracenis superioribus, commissa est. Saxones item more suo rebellant. Annal. Fuld.

 794 Synodo magna in Franconorurt habita, heresis item Feliciana damnata est. Annal. Lauresh.---Fastrada regina mortua et Moguntiaci sepulta est. Pseudosynodus Grecorum  , pro adorandis imaginibus habita, ab episcopis damnata est. Carolus item Saxonibus subactis tertiam uirorum partem transtulit. His temporibus Alcwinus, qui et Albinus, apud regem ceterosque uita et doctrina clarus habetur. Annal. Fuld. Eginh.

795 Saxones, cum Witzam ducem Abodritarum ad regem Carolum uenientem peremissent, uastata item regione sua puniti obsides tradunt. Hunni quoque missis legatis se cum terra sua ipsi tradunt; Christianitatem promittunt. Annal. Fuld. Eginh.

129 796 Rome, defuncto  Adriano papa,  Leo III papa sedit annis XX. Principibus Hunnorum, Cagano et Iugurro, ciuili bello peremptis, terra eorum omnibusque thesauris Carolus, per Ehericum Foroiuliensem ducem et Pippinum filium suum, potitus est. Tudun quoque princeps eorum, ad ipsum ueniens, cum populo suo baptizatus est et honorifice ad sua remissus est. Saxonia etiam iterum rebellis ab ipso peruasa uastatur. Annal. Fuld. Eginh.

797 Barcinona urbs Hispanie Carolo reddita est. Constantinopoli Constantinus imperator a Grecis excecatur. Saxonia item a Carolo usque ad Oceanum uastata, et in deditionem per obsides recepta. An. Fuld. Theoph.

798 Carolus in Saxonia cum exercitu hiemauit, et Transalbianos Saxones, qui legatos eius comprehenderant, late uastauit, et per legatos suos conserto prelio quatuor millia ex eis occidit, reliquos  pacem postulare et obsides dare compulit. Hadefuns [al., Alfonsus] rex Gallecie Carolo prius munera pretiosa itemque manubias suas pro munere misit. Helena [al. Irene] mater Constantini imperatoris ceci legatos Carolo pro pace misit. Mauri piraticam exercere incipiunt. Annal. Fuld. Lauresh.

799 Leo papa, ut fama est, in Litania maiore a Romanis lingua precisa excecatur, sed per Wirundum abbatem et Winigisum Spoletanum ducem ereptus atque in Saxoniam ad Carolum perductus est. Anast. Met.---Ehericus dux Foroiuliensis a Liburnis per insidias occisus est. An. Met. Eginh.---Geroldus  quoque prefectus Baioarie, signifer et consiliarius Caroli pius et religiosus, contra Hunnos pugnans occubuit, Augieque, 130 quam multis  auxerat donis et prediis, sepultus.---Baleares insule, uictis auxilio Caroli Mauris et Saracenis, liberate sunt. Britannia cismarina minor per Widonem ducem Carolo subiicitur. Patriarcha Hierosolymitanus reliquias de sepulcro Domini, et Azan, prefectus ciuitatis que dicitur Osca, claues urbis et alia preclara munera Carolo mittunt. Ann. Fuld. Eginh.---Augie  sancti Petri basilica ab Eginone ueronensi  episcopo constructa et dedicata est.

800 Carolus Hierosolymam ad sancta loca insignia dona transmisit. 131 Ipse, dispositis per Gallici maris littora contra piratas presidiis, ad sanctum Martinum gratia orandi uenit, ibique defunctam Luitgardam  coniugem sepeliuit. Inde Romam petens, Leonem papam se de illatis, et non probatis, criminibus sacramento purgantem sedi sue restituit, ibique hiemauit; Pippino filio in Campaniam predatum misso. Ann. Fuld. Eginh. Anast.

801 Carolus, in die natalis Domini  a Leone papa corona imposita, primus regum Francorum Cesar Augustus imperator, Romanis laudes succlamantibus, appellatus est. Qui postea iuxta leges  Romanas temeratores Leonis pape capitali sententie addixit; sed, precibus eiusdem pape uita concessa, in exsilium eos relegauit. Terremotus magnus II Kal. Maii factus est. Annal. Fuld.

802 Helena [Irene] imperatrix de Constantinopoli legatos item ad Carolum imperatorem pro pace misit, et ille uicissim missis ad eam Iesse episcopo  Ambianense et Helingaudo comite pacem firmauit. Aaron rex Persarum inter alia munera elephantum imperatori Carolo misit. Franci Transalbianos Saxones uastant. Fuldis Baugolfo abbati Ratgarius successit. Paulinus patriarcha Foroiuliensis, seu Aquileiensis obiit. Ann. Fuld.---Egino quoque ueronensis episcopus hac uita decessit Augieque in basilica celle sue sepultus est  .

803 Constantinopoli deposita Helena Niciferus [al., Nicephorus] imperator factus, legatos Caroli imperatoris suis adiunctis firmata pace remisit. Quos ille suscipiens, compacto pacis litteris mandato dimisit. An. Fuld.---Sanguis Domini Mantue inuentus Carolo imperatori nuntiatur; cuius rei ueritatem perquirendam Leoni pape imperator demandauit. Qua  occasione arrepto itinere papa ad imperatorem uenit, et cum eo natalem Domini Carisiaci celebrauit. Annal. Fuld. a. 804.

132 804 Domnus papa magnis ab imperatore muneribus donatus per Baioariam rediit. Carolus imperator Transalbianos Saxones cum mulieribus et natis in Franciam transtulit, et pagos eorum Abodritis dedit. Richpoto Treuirensis archiepiscopus obiit. Annal. Fuld.

805 Carolus Iunior a patre missus Bemiam, occiso rege Lechone, subiugauit. Imperator Cagano apud Hunnos priscum honorem reddidit. Annal. Fuld.

806 Carolus imperator inter tres filios suos regnum diuisit  . Carolus Iunior Sorabos uastauit et Miliduch ducem eorum occidit. Item misso exercitu  Bemia uastatur. Pippinus rex filius Caroli Mauros de Corsica insula pepulit. Ann. Fuld.---Augie, Waldone abbate ad regendum S. Dionysii cenobium transposito, Hetto  nonus abbas prefuit annos XuII.

807 Aaron rex Persarum inter alia multa et pretiosa  munera artificiosum satis Carolo imperatori misit horologium. Classis a Carolo imperatore missa Mauros item in Corsica commisso prelio multis cesis, fugauit. Annal. Fuld.

808 Godafridus, rex Danorum et Nortmannorum, multo militum suorum damno cum Abodritis bello conflixit et uicit. Carolus Iunior Linones et Smeldingos, qui ad Godafridum defecerant, uastauit. Eardolf, rex Nordanumbrorum, regno pulsus, primo ad Carolum imperatorem ac deinde Romam questum uenit. Annal. Fuld.

809 Ludouicus filius imperatoris Hispaniam petiit. Eardolf in regnum 133 suum per legatos pape et imperatoris remittitur. Questio de processione Spiritus sancti synodo habita  uentilatur. Imperator contra  Godafridum castrum Esesfeld  trans Albiam edificat. Trasico dux Abodritarum cum fortiter multa contra perfugas Godafridi suesque desertores fecisset, a militibus eius dolo occisus est. Annal. Fuld.---Apud sanctum Gallum Wolfleo  abbas prefuit annos Iu.

810 Ruoddrud filia imperatoris uIII Id. Iunii obiit. Godafridus missa magna classe Fresonibus, ter prelio uictis tributum imposuit: cui cum imperator Carolus iam cum exercitu occursaret, elephas quem Aaron miserat, subito moritur, classisque reuersa, et Godafridus, qui se cum ipso imperatore acie conflicturum minitabatur, domi a suis peremptus nuntiatur. Castellum quoque Hochbuoch  super Albiam situm cum presidio suo a Wilzis captum.  Pippinum quoque Italie regem filium suum uIII idus Iulii defunctum didicit. Hispani, itemque Greci per legatos cum illo pacem firmant. Maxima boum pestilentia hoc anno facta. Hemmingus rex Danorum, filius Godafridi  , pacem cum imperatore fecit. Ann. Fuld.

 811 Heito abbas Augie et episcopus Basilee, cum Hugone et Haione, comitibus  Constantinopolim missus, Odoporicum [Hodeporicum] suum scripsit. Interim Niciforus [Nicephorus] imperator cum uulgaribus pugnans occisus est. Tandem Michel imperator factus legatos Caroli imperatoris remittit. Tres exercitus fausto omine in Linones, in Pannonias, 134 in Britones ab imperatore mittuntur. Carolus rex filius imperatoris II Non. Decem. obiit. Annal. Fuld.

812 Hemmingo rege mortuo, orto inter Danos de regni primatu prelio, decem millia nongenti et quadraginta cecidisse feruntur. Michel imperator, legatis Caroli remissis, suos etiam pacem confirmatum misit. Beneuentani uiginti quinque millia solidorum  auri tributum Carolo persoluunt. Classis Danorum Hiberniam inuadens a Scotis uicta est. An. Fuld.

813 Carolus imperator Amalharium Treuerensem archiepiscopum et Petrum Nonantulanum abbatem item Constantinopolim misit, quorum Odoporicum item scriptum habetur  . Ipse Ludouicum filium consortem imperii, Bernhardum  quoque Pippini filium, nepotem suum Italie regem fecit. Thegan.---Quina  permagna concilia Mogontiaci, Rhemis, Turonis, Cauillonis, Arelati pro statu Ecclesiarum fieri iussit. Pons Mogontiaci super Rhenum a Carolo structus incendio periit. Annal. Fuld.---Constantie Egino episcopus obiit. Post quem Wolfleoz episcopus factus est, qui cenobium quoque S. Galli Iu iam annis tenuit  . Apud sanctum  Gallum Gozpertus abbas prefuit annis XXuII.

814 Carolus imperator magnus, cum prius thesauros suos inter XXI archiepiscopatus regni sui ceterosque episcopatus et Ecclesias diuisisset, febre  et pleuresi pulsatus, u Kal. Febr. Aquisgrani obiit, ibique honorifice 135 sepultus est anno etatis LXXI, regni XLuII, subiecte Italie XLIu, imperii XIu, indictione uII. Pro quo filius eius Ludouicus, cognomento Pius, regnauit annis XXuII. Qui statim auditis et absolutis gentium diuersarum legatis, generale colloquium Aquisgrani habuit, et multa per totum regnum perperam gesta correxit. Annal. Fuld., Eginh., Thegan.

815 Exercitus Herioldo Danorum regi ad auxilium a Ludouico rege missus XL  obsides ab hostibus accipit. Quidam ex Romanis primoribus in necem Leonis pape coniurantes puniuntur. Ann. Fuld., Laurish.

816 Sorabi, itemque Wascones rebellare molientes  comprimuntur. Leone papa in uIII Kal. Iunii  defuncto, Stephanus sedit mensibus uII. Qui ad Ludouicum regem in Franciam ueniens, Remis eum imperatorem coronauit, muneribusque et amicitia mutuo illi iunctus Romam rediit. Imperator synodo  collecta multa de statu et religione cenobiorum bene disposuit. Ann. Fuld.---Augie basilica S. Marie, a Heitone abbate et episcopo constructa, dedicata est

817 Stephano papa IX. Kal. Febr. defuncto, Paschalis sedit annis uII. Eclipsis  solis Nonis Febr. facta, et cometa uisa est. Legati Leonis imperatoris de Constantinopoli pro pace ad Ludouicum ueniunt imperatorem. Ludouicus imperator Lotharium  primogenitum suum imperii consortem,  Ludouicum et Pippinum filios suos Baioarie et Aquitanie reges prefecit. Sclaomir dux Abodritarum rebellat. Bernhardus rex Italie rebellare molitus, cum rebus suis desperaret, patruo imperatori ad  deditionem uenit. Ratgarius Fuldensis abbas a fratribus accusatus et conuictus deponitur. An. Fuld.

136 818 Bernardus rex, item rebellionis conuictus, iudicio Francorum excecatus moritur, complicesque eius diuersis modis puniti episcopique depositi sunt. Ludouicus imperator Cismarinos Britannos rebellantes, exciso Mormanno duce eorum, domuit. Eclipsis solis uIII Id. Iulii facta  . Irmingard imperatrix obiit u Non. Octob. Fuldis Eigil abbas constituitur. Annal. Fuld., Thegan.

819 Sclaomir dux Abodritarum exsilio damnatus et regnum eius Ceaddrogo Trasconis filio datum. Synodo Aquisgrani  habita multa de statu Ecclesiarum et cenobiorum tractata sunt. Imperator Iudith filiam Welphi comitis duxit uxorem, ex qua  Carolum genuit. Exercitus in Pannonias contra Liudwidum [al., Liutwitus et Liutulfus] Sclauum rebellantem paruo effectu mittitur. Pippinus filius imperatoris uascones rebellantes subiicit. Fuldis ecclesia sancti Bonifacii ab Heistolfo archiepiscopo dedicata est. Annal. Fuld.

820 Tres exercitus contra Luidwidum ex diuersis partibus immissi Pannoniam magna ex parte deuastant. Bera comes Barcinone, reus maiestatis, duello conuictus, exsilio damnatur. Ex inundatione pluuiarum nimia pestilentia magna et fames facta. Annal. Fuld.

821 Ludouicus imperator regnum inter filios diuidit, exsilia relaxauit, debita cunctis dimisit, possessiones in fiscum redactas restituit. Lotharius  filius eius uxorem duxit. Thegan.---Ceaddrago duce Abodritarum perfidie notato, Sclaomir, exsilio reuocatus tactusque morbo, percepto baptismate obiit. Ann. Fuld.

822 In Thuringia cespes longitudine L pedum, latitudine XIu, altitudine XuIII, de loco suo XXu pedes translatus integer inuenitur. In orientali Saxonia nocte quadam, iuxta lacum Arnseo  , tellus per  spatium leuce unius in modum aggeris intumuit.

137 Ludouicus imperator de publicis peccatis suis publicam penitentiam egit et queque in regno suo corrigenda correxit. Lotharius in Italiam, Pippinus ducta uxore in Aquitaniam reges missi sunt. Fuldis Eigil abbas obiit, cui Rabanus, uir doctus et diuinorum librorum tractator egregius, successit. Annal. Fuld.---Augie Hettone abbate et episcopo priuatam et quietam uitam adoptante, Erlehaldus abbas X prefuit annis XIII. Ebbo Remorum archiepiscopus genti Nortmannorum uerbum Dei predicat. Annal. Fuld.

823 Lotharius rex Italie, rogante papa Paschale, imperator ab eo Rome coronatur. Luidwidus Pannonie tyrannus, in Dalmatiam transfugiens, dolo  ducis Prouincie peremptus est. Inter alia prodigia terremotus Aquense palatium concussit. In territorio Tullensi puella quedam duodennis triennio  , fere sine cibo et potu sana et manibus suis laborans, permansit. In pago Saxonie Firihsazi  XXIII uille, et in aliis prouinciis ultra solitum plures fulmine cremate. Fulgura crebro sereno celo cecidere, agri preter solitum multi grandine uastati, ueris inter ipsam et magnis lapidibus quibusdam in locis decidentibus. Pestilentia quoque ingens facta. An. Fuld.

824 Rex uulgarorum Omortag pro pace ad imperatorem Ludouicum misit. Rome Eugenius papa post Paschalem sedit annis III. Hiems preter solitum frigida et prolixa. In territorio Augustodunensi glacies  de ere cecidisse dicitur Xu pedum longa, uII lata, II grossa. Ludouicus imperator filium Lotharium pro quibusdam corrigendis Romam misit. Ipse rebellantem Britanniam ferro et igne uastans domuit. Annal. Fuld.---138 Augie Wetinus monachus, e corpore ductus et reductus, post triduum obiit; cuius uisiones Hetto episcopus prosa, et Walahfridus heroico metro scripsit  .

 825 Item rex uulgarorum legatos pro terminis regnorum dirimendis imperatori mittit. Wiomarcus Britto, Francorum terminos infestans, a militibus Lantperti comitis in domo propria peremptus est. Imperator cum filiis Godofridi pacem fecit. Annal. Fuld.

826 Item uulgarorum rex legatos insolentius pro terminis sine mora statuendis imperatori mittit; quos imperator negligentius remisit. Herioldus rex Danorum cum uxore et filiis et magna suorum multitudine Moguntiaci  baptizatus est. Georgius quidam presbyter ueneticus organum hydraulicum Aquisgrani fecit. Rizo Gothus de palatio ad Sarracenos se conferens rebellare tentauit. Hidowinus de S. Dionysio abba ab Eugenio papa ossa beati martyris Sebastiani impetrauit, que, Suessionis in basilica  sancti Medardi locata, uariis et innumeris refulsere miraculis. Annal. Fuld., Laurish.

827. Exercitus Sarracenorum Rizoni ad auxilium missus, Pippino rege tardius resistente, territoria Barcinonensium et Gerundensium uastauit. uulgari turbata pace Pannoniam per Drauum fluuium nauibus inuadunt, uastant sibique subiiciunt.---Corpora sanctorum martyrum Marcellini, et Petri  in Franciam translata sunt mense Nouembri. Rome post Eugenium  ualentinus papa sedit diebus  XL, et post hunc Gregorius Iu papa sedit annis XuI. Annal. Fuld.

139 828 Reliquie sancti Marcellini Aquisgrani allate plurimis glorificantur miraculis. Imperator Lotharium filium ad terminos Hispanie contra Sarracenos, Ludouicum uero contra uulgaros in Pannonias cum exercitu misit. Rupto incaute pacto cum Nortmannis federe, castra nostrorum ab ipsis direpta sunt. Annal. Ful., Laurish.

829 Aquisgrani terremotus Sabbato sancto Pasche factus. Generalis conuentus mense Augusto Wormatie ab imperatore habitus. uulgari item nauibus per Drauum inuecti Pannoniam uastant. Lotharius filius imperatoris in Italiam proficiscitur. Bernardus comes Barcinonensis camerarius imperatoris contra uoluntatem Francorum factus. Annal.  Fuld.

830 Dissensio principum contra imperatorem propter Bernardum mota, ipso depulso, ad tempus modicum sedatur. Annal. Fuld., uita Wale.---Corpus S. Marci euangeliste sub nomine ualentis martyris Ratoldus ueronensis episcopus a duce uenetie impetrauit, et cum corpore Genesii martyris in Augiam insulam attulit  . Basilica sancti Galli a Gozperto abbate incepta.

140 831 Imperator, conuentu Nouiomagi  habito,  omnes qui sibi contrarii fuerant, honoribus priuauit, quosdam etiam prediis spoliauit, quosdam exsilio relegauit, animosque tam filiorum quam ceterorum contra se et Iudith uxorem suam grauiter irritauit. Annal. Fuld.

832 Imperator contra filium Ludouicum cum exercitu Augustam uindelicam uenit: quo resistente, contra Pippinum alterum filium ad Aquitaniam se conuertit eumque regno priuauit. Sed inde rediens, timore filiorum uxore abdicata  , difficulter Aquense palatium repetiit. Eclipsis solis II  Non. Maii et Lune XIII Kal. Iunii facta. Annal. Fuld.

833 Imperator, recepta uxore, contra filios ad se uenire uolentes, collecto exercitu in Alsatiam arma  commouit: ubi ueniente cum filiis Gregorio papa, imperator a suis proditus ac relictus in filiorum suorum potestatem deuenit. Annal. Fuld.

834 Imperator iudicio episcoporum armis depositis, ad agendam penitentiam includitur  , et uxor eius in Italiam relegatur; sed mox estate recepta uxore, et armis Lotharium filium in Italiam repulit  . Nithard. Theg.---Eodem anno pugna contra Matfredum et Lantpertum facta, in qua inter alios plures cecidit Odo comes Aurelianensis, et Theodo abbas Turonensis. Ann. Fuld.

835 Imperator cum filiis Pippino et Ludouico Lugduni  magnum habuit 141 conuentum. Nortmanni Dorestatum  uastant. Annal. Fuld.---Basilica sancti Galli dedicata est. Hepid.

 836 Imperator conuentum apud Theodenhoue  palatium habuit, ad quem Lotharius filius eius graui morbo detentus uenire non potuit  . Nortmanni  Antwerpam urbem, et in ostiis Mose situm Witlam [al., Witham] emporium incendunt, et a Fresonibus tributum accipiunt. An Fuld.---Augie Heito Basilee episcopus obiit et sepelitur  .

837 Ticinum III Kal. Ian. octies noctu tremuisse dicitur. Multi principum Italie morbo absumpti. Cometa in signo Libre uisa  . Nortmanni in Walcra [al., Walacria] insula commissa pugna Xu Kal. Iulii multos interimunt; itemque Dorestatum uastantes tributum a Fresonibus accipiunt. An. Fuld.

838 Terremotus Xu Kal. Febr. uespere factus. Naues contra Nortmannos edificate. Imperator optimam partem regni filio iuniori Carolo dedit. Annal. Bertin. an. pr.---Lotharius et Ludouicus fratres in Tridentina ualle inter se colloquium habuere. Annal.  Bertin. an. pr.---Imperator, habito Nouiomagi conuentu, consilio quorumdam Ludouico filio regnum orientalium Francorum, quod ab eo acceperat, interdixit: quod ille inuidia prauorum factum sciens, cum idem regnum inuasisset, imperator collecto exercitu ui eum expellere statuit. Pippinus rex Aquitanie, filius imperatoris, mense Nouembris  obiit. Annal. Fuld.---Apud sanctum Gallum Gozperto abbati Bernwicus successit. Ratpert.---Augie Erlebaldo abbate cedente, Ruodhelm abbas XI prefuit annis Iu.

142 839 Ludouicus patri imperatori cedendum ratus, in Baioariam rediit. Imperator celebrato iuxta Brigantinum lacum  Pascha, postea habito Wormatie conuentu, Lothario filio de Italia aduenienti reconciliatur,  ipsique et Carolo filio regnum partitur. Annal. Bertin.---Baioaria tantum Ludouico quia eum offenderat relicta: Lotharioque Italiam repetente, ipse  cum filio Carolo ad disponendam proficiscitur Aquitaniam. Cometa in signo Arietis, celum instar sanguinis rubeum igniculique per era discurrere uisi. Annal. Fuld.

840 Ludouicus se priuatum dolens, multis sibi adunatis per Alamanniam, quasi debitum repetens regnum, Franconofurt uenit, contra quem pater imperator Ludouicus relicta Aquitania copias colligit eumque per Thuringiam ad barbaros pulsum per Sclauorum gentes laboriose Baioariam repetere cegit. Annal. Bert., Nith.---Aer quasi sanguis coagulatus in Pasche tempore rubeus apparuit. Eclipsis solis uII Idus Maii post sextam dici horam facta  .---Imperator Ludouicus morbo correptus, et in quamdam Rheni insulam prope Ingelenheim ductus,  designato in imperium Lothario filio, XII Kal. Iulii obiit, et Metis in ecclesia sancti Arnolfi sepultus est. Lotharius de Italia rediens regnum suscepit: quod fratribus eius Ludouico et Carolo non ferentibus, primus ei Ludouicus cum copiis orientalium Francorum prope Moguntiaci occurrit; uixque pugna dilata, cum Lotharius contra Carolum Gallias peteret, Ludouicus sibi Francos orientales, Saxones, Thuringios, Alamannos Baioariosque confederat. Annal. Fuld., Nithard.

841 Ludouicus cum orientalem Rheni ripam presidiis occupasset, Lothario 143 omissa Caroli insecutione redeunte, et mense Aprili iuxta Wormatiam clam Rhenum cum exercitu transeunte, a quibusdam suis pene proditus et a fratre circumuentus, in Baioariam  redire compulsus est, Lothariusque relicta ad presidium Rheni copiarum parte ad persequendum rediit Carolum. Nithard., Annal. Bert.---Interim Ludouicus ad auxilium Caroli per nuntios reuocatus, occurrentibus in Rhetiensi territorio relictis Lotharii copiis, III Idus Maii pugna conflixit, et Adalbertum comitem cum multis aliis uictor prostrauit. Inde transito Rheno, adunatis cum fratre Carolo copiis, cum Lothario monarchiam appetente, de partitione regni concordare non possent, iuxta Fontinatam  uillam uII Kal. Iulii acie confligunt, et innumera  strage facta Ludouicus et Carolus castris potiti sunt. Lotharius uero fugiens Aquense palatium petii, et recollectis undique copiis, digressos a se inuicem fratres, primo Ludouicum autumno et hieme Carolum in Galliis frustra persequi laborauit. Cometa in signo Aquarii uIII Kal. Ian. uisa. Annal. Fuld., Nithard.---Grimaldus archicapellanus Ludouici cenobium sancti Galli beneficii loco ab eo accipiens, tenuit annis XXXI. Hepid.

842 uisa fratris pertinacia, Ludouicus et Carolus copiis collectis apud Argenturacum  conueniunt eumque persequi statuunt, et apud Sentiacam  uillam inuentum, cum a suis desereretur, XuII Kal. April. fugere compellunt regnumque eius cis Alpes inter se dispertiunt; qui rursum collecto  exercitu apud Madasconam Gallie urbem eos exspectat; tandemque cunctis pacem quam bellum mallentibus, ter quadragenis proceribus iuratis regnum in tria partiendum die statuta mandant. Nithard.---Ludouicus in Saxonia coniurationem libertorum contra dominos, auctoribus capite plexis, compescuit. Cum legati statuta die concordare non possent, partitio in aliud tempus differtur. Annal. Fuld. 144 Augie Walachfridus Strabo uir doctus, abbas XII prefuit annis uII, qui multa ingenii sui monimenta metro et prosa reliquit.

843 Descripto regno et in tria diuiso, fratribusque uiriduni conuenientibus, Lotharius cum imperatoris nomine Italiam et Galliam Belgicam, que nunc usque ab eo regnum Lotharii dicitur  ; Ludouicus  Germaniam, Pannonias, Noricum et Alemanniam; Carolus reliquas Galliarum prouincias accipiunt: firmataque sacramento pace, digressi sunt. Annal. Bertin., Fuld.---Carolus Aquitaniam Pippino, fratris sui Pippini filio, auferre moliens eumque infestans, plurima proprii exercitus damna pertulit. Iudith imperatrix obiit. Annal. Fuld.---Rome Gregorio papa defuncto, Sergius II sedit annos III  . Mauri Beneuentum occupant. Al. a. seq.

844 Carolus rex Galliarum Bernhardum Barcinonensem ducem nichil mali suspicantem occidit. Exercitus  eiusdem a Pippini ducibus pugna uictus est uII Id. Iunii ceciditque cum multis aliis nobilibus Rhaban signifer eius, et Hugo Richbotoque abbates  .---Ludouicus rex Germanie Abodritos defectionem molientes, occiso rege eorum, bello perdomuit et per duces disposuit. Fuld., Pith.---Rhabanus Fuldensis abbas librum, quem De laude sancte crucis uariis figuris metroque composuit, Sergio pape  transmisit. Annal. Fuld.---Remis post Ebbonem Hincmarus uir doctus archiepiscopus ordinatur  . Flodoard., Hincm.

145 845 Nortmanni regnum Caroli uastantes Parisius usque per Sequanam nauigio ueniunt, acceptaque ab eo magna pro pace pecunia discedunt. Annal. Bert.---Item in Fresia semel uicti et bis uictores  magnas hominum strages faciunt. Item in Saxonia Hemmeburg  populati, non inulti redeunt.---Carolus rex inita cum Britonibus pugna, pluribus amissis, uix cum paucis effugit. Annal. Bert.---Ludouicus rex XIu ex ducibus Bemanis ad fidem conuersos baptizari fecit. Lotharius imperator Burgundiones rebellare molientes ad deditionem cegit. Annal. Fuld.

846. Gisalpertus Caroli miles filiam Lotharii imperatoris ui rapuit; unde iratus Lotharius cum Carolo, licet Ludouico satagente, pacificari noluit. Nithard., Annal. Met.---Ludouicus, Marahensibus  Sclauis compressis, Rastizen ducem constituit et per Bemiam cum graui damno exercitus rediit. Annal. Met.---Mauri, cum Romam petentes urbem  ipsam capere non possent, ecclesiam sancti Petri uastauerunt. Annal. Fuld.---Rome Leo Iu sedit  annis IX, mensibus III, qui castrum, quod Leonianum uocatur, ad ecclesiam sancti Petri communiendam construxit  . Annal. Bert. a. 851.

847 Lotharius et Ludouicus se uicissim inuitantes, mutuo conuiuiis regiis muneribusque fruuntur. Nortmanni iterum Dorestatum incendunt. Moguntie Otgarius archiepiscopus obiit; pro quo Rhabanus Fuldensis abbas doctissimus archipresul promotus sedit annis IX, qui mox Ludouico 146 iubente synodum magnam  Moguntiaci collegit, ubi inter alia Thiota pseudoprophetissa ex Salomonis Constantiensis episcopi parochia correpta et publice flagellis cesa, tandem a uaticiniis questum querentibus, obticuit. Annal. Fuld.

848 Ludouicus rex, misso filio Ludouico, Bemanos  compressit et obsides dare compulit.---Goteschalcus quidam presbyter, quosdam homines ad uitam, quosdam ad mortem ineuitabiliter a Deo predestinatos dogmatizans, in conuentu episcoporum Moguntiaci  conuictus de regno Ludouici pellitur et Remis ad Hincmarum episcopum suum mittitur. Annal. Fuld., Hincm.

849 Exercitus a Ludouico rege contra Bemanos item rebellantes missus, cum pactum et obsides hostium pacem petentium accipere contempsisset, turpiter ab ipsis cesus et spoliatus, obsides dedit et cum dedecore rediit. Annal. Fuld.---Terremotus factus est. Augie  Walachfridus Strabo abbas obiit, pro quo XIII Folcwinus prefuit annis IX.

850 Nortmanni Gotefrido duce per Sequanam  ascendentes regnum 147 Caroli uastant: contra quos Lotharius imperator in auxilium euocatus, cum  se pugnaturum cum hostibus crederet, Carolus timore perculsus Gotefridum cum suis in societatem regni assumit eisque terram ad inhabitandum dedit. Fames magna Germaniam et maxime circa Rhenum oppressit, et Rhabanus archiepiscopus multos pauperes aluit. Annal. Fuld.

851 Ludouicus rex Sorabos terminos Francorum infestantes, uastata regione eorum perdomuit. Pippinus rex comprehensus a suis et patruo Carolo traditus et ab eo tonsus, Suessionis in monasterium sancti Medardi retrusus est  . Similiter et Carolus frater eius iunior, cum ad ipsum proficisci uellet, a comitibus Caroli eiusdem captus eoque iubente tonsus, in Corbeiense cenobium custodie traditus est  . Annal. Fuld.

 852 Magna synodus et generalis conuentus Moguntiaci a Rhabano archiepiscopo et Ludouico rege habitus, multaque correcta sunt. Conc. Germ. t. II, p. 165.---Herioldus Nortmannus diu bene a Ludouico tractatus, suspicione proditionis a quibusdam Francis perimitur. Annal. Fuld.---Translatio sancti Remigii Remorum archiepiscopi ab Hincmaro eiusdem urbis archiepiscopo Kalendis Octob. facta. Boll. t. I, Oct. die 1.

853 Nortmanni per Ligerim ascendentes et Gallias uastantes, basilicam quoque sancti Martini Turonis incendunt. Aquitani Caroli iniurias questi, Ludouicum, ut super se regnet, uel filium regem donet, sollicitant. Annal. Fuld.

854 Ludouicus equiuocum filium Aquitaniam mittens,  instabiles eorum animos deprehendens, contempsit. Nortmanni ex diuersis, quas iam per XX annos uastabant, regionibus collecti, uulgus innumerum totumque genus regium usque ad unum puerum mutua cede mactauerunt. Annal. Fuld., Bertin.

855 Apud Moguntiacum terra uicies tremuisse  fertur. Insoliti eris turbines et grandines, fulgura, et tonitrua facta. Ecclesia sancti Chiliani  148 fulmine cremata Non. Iunii, et postea muri turbine diruti sunt. Gozpaldus ipsius urbis episcopus obiit, cui Arnus successit. Annal. Fuld.---Ludouicus rex Rastizen ducem Marahensium Sclauorum petens, uastata ex parte regione, subiugare nequiuit: quo reuerso, Marahenses secuti, contigua trans Danubium loca uastant. Lotharius imperator relicto mundo diuisoque inter filios regno, monachum se Prumie fecit, et non multo post III Kal. Octob. ad regnum celeste migrauit. Post quem filii eius Ludouicus imperator Italiam, et Lotharius Cisalpinas partes regni tenuere. Igniculi crebri instar spiculorum ab Oriente in Occidentem per era ferri XuI  Kal. Nouemb. per totam noctem uisi. Annal. Fuld., Bertin.

856 Rhabano Moguntiense archiepiscopo II Non. Febr. defuncto, Carolus Pippini regis Aquitanie filius, qui e custodia Corbeiensis cenobii ad patruum Ludouicum transfugerat, archiepiscopus ab ipso promotus, prefuit annis uIII. Hiltigart  regina obiit. Fuldis Hatto abbas obiit Thiotoque successit. Ludouicus rex per Sorabos transiens auxiliaque inde assumens, Dalmatas  bello uictos tributarios facit, et per Bemanos nonnullos eorum in deditionem accipiens, rediit. Annal. Fuld., Bert.---Rome Leone defuncto, Benedictus papa sedit annis II, mensibus uI  . Anastasius.

857 Exercitus item a Ludouico rege in Bemiam  missus Sclauitag  149 tyrannum in Marahenses pepulit. Synodus a Carolo archiepiscopo Moguntie collecta  . Tempestas ualde terribilis Colonie XuII Kal. Octob. facta, et fulmen instar ignei draconis ecclesiam S. Petri penetrans, tres homines diuersis in locis exstinxit, plures prostrauit. Annal. Fuld.

 858 Terremotus magnus Kalendis Ian. factus est. Lotharius rex filius Lotharii imperatoris contra Ludouicum regem patruum suum cum Carolo rege alio patruo suo coniurauit. Ludouicus rex legatione populi, de tyrrannide Caroli flebilia conquesti, sollicitatus, diu cunctabundus Gallias tandem cum exercitu intrat, cunctisque pene ad eum conuersis, Carolus fugit. Ipse plus equo securus, proprio exercitu remisso, regnum illud, prout uoluit, disposuit. Sed fraus quorumdam, fratrisque Caroli uersutia incautum ibi circumuenisset, nisi fama rebellantium Soraborum proprio auxiliatum regno maturius eum reuocasset; quo redeunte, Carolus regnum suum recepit. Annal. Fuld., Pith.---Augie Folcwino abbati Waltheri XIu, successit annis uI.  uillam quamdam iuxta Moguntiam et Rhenum, Cammunti  uocatam, nequam spiritus, primo inuisibiliter responsa dando, furta prodendo, deinde etiam lapidibus iactis et domorum incendiis homines persequendo, per triennium infestans uastam reddit. Annal. Fuld., Met.---Rome post Benedictum Nicolaus papa sedit annis IX. Anast.

859 Ludouicus rex frequentibus missis legatis cum fratre Carolo, et Lothario rege fratruele pacificari satagens, tandem cum denominatis uiris ad secretum cum eis colloquium uenit diemque pacificationis condixit. Legatos etiam Nicolao pape et Ludouico imperatori fratrueli suo se de inuaso fratris regno excusatum misit. Crebri terremotus Moguntiacum 150 concutiunt; ibique Probus presbyter religiosus  et sanctus uII Kal. Iulii  obiit. Annal. Fuld., Pith.

860 Hiems nimis seua et prolixa terreque frugibus noxia facta est, adeo ut et Ionium mare glaciatum usque in uenetiam equis et carpentis se meabile  prebuerit. Ludouicus et Carolus Lothariusque reges in Confluente castro conuenientes pacificantur, mutuum sacramento pactum confirmantes. Annal. Fuld.

861 Ludouicus rex habito Ratispone conuentu, aliquot primates suos infidelitatis accusatos deposuit. Item contra maiorem filium suum Carlomannum Carantani ducem, quasi res nouas contra se molientem, iratus est. Fames ualidissima hoc anno facta. Annal. Fuld.---Meginradus Augie monachus et primus incola eremi, que Turicino adiacet lacui, a quibusdam latronibus inibi XII Kal. Febr. peremptus, post mortem uirtutibus claruit Augieque sepultus est: a quo usque hodie eremus ipsa a sanctis et religiosis culta uiris, in nobile et famosum  iam dudum excreuit cenobium  . Hepid. Chron. S. Galli.

862 Lotharius rex, fauentibus archiepiscopis, Gunthario Coloniense et Theodgaudo Treuerense, repudiata Tiothpirga [al., Thietberga] uxore legitima, Waldradam concubinam sibi coniunxit; synodo ad hoc quasi iure machinandum Mettis  collecta. Carlomannus obiecta excusans, 151 cum patre pacificatur. Ludouicus rex Abodritos rebellantes petens, obsides dare cegit. Annal. Met., Hincmar.

863 Karlomannus item apud patrem adeo innocens accusatus est, ut patrem contra se uenientem, a suis proditus et ducatu priuatus, uix innocentiam probans, placauerit.---Synodus coram Arsenio   legato Nicolai pape Mettis habita, et Guntharius Theotgaudusque archiepiscopus, pro roboranda quam machinati sunt Lotharii regis causa, Romam missi, synodo Rome  ab Nicolao papa collecta ab ordine depositi et cum synodo sua anathematizati  sunt, Lothariusque rex, nisi resipisceret, excommunicatus est. Moguntie Carolo archiepiscopo defuncto, Luitpertus successit. Annal. Fuld., Bert.---Nonnulli ex Hunnis Christiani effecti sunt.

864 Guntharius Coloniensis, quia contumeliose domno pape rescripserat  , et contra interdictum eius officium episcopale usurpauerat, penitentia ductus, Romam ad eum uenit; sed minime reconciliari meruit. Annal. Fuld. a. pr.---Ludouicus rex Germanie Rastizen Marahensium ducem petens, et apud Dowinam castrum obsidens, iussos obsides dare et in iusiurandum subiectionis iterare coarctat. Ipse item Ludouicus et frater eius Carolus, rex Galliarum conuenientes, debita sibi inuicem relaxant et fedus pactumque innouant et confirmant  .  Annal. Fuld.---Augie post Waldkarium abbas Hetto Xu prefuit annis uII. Translatio S. Othmari in basilicam sancti Galli  . Hepid.

865 Ruodolfus Fuldensis presbyter et monachus, doctor, peta 152 et historicus satis doctus, uIII Idus Martii obiit  . Arsenius episcopus, domni pape Nicolai legatus, pacem inter Ludouicum regem et fratrueles eius Ludouicum Italie imperatorem  Lotharium redintegrauit. Ipsique Lothario fidem connubii per sacramenta XII principum suorum pollicenti, Thiotpirgam coniugem reconciliatam reddidit: Waldradam concubinam in Italiam relegauit; multis etiam apud Carolum per Gallias dispositis, honoratus a regibus et donatus Romam rediit. Annal. Fuld., Bertin.

 866 Ludouicus Iunior propter quedam beneficia sua fratri Carlomanno data, patri Ludouico regi rebellare multo studio molitus, et facile uictus, tandem mediante Luitperto archiepiscopo patri reconciliatus est. Gundpaldus [al., Guntpoldus] miles Carlomanni contra ipsum pugnare ausus, amissis copiis uictus, uix aufugit. uulgari missis a Nicolao papa et Ludouico rege predicatoribus fidem Christi suscipiunt. Annal. Fuld.

867 Lotharius rex, promissis suis principumque sacramentis posthabitis, coniugem Thiotpirgam denuo iniurians, Waldrade reuocate clam se miscuit. Unde motus papa Nicolaus, missis ad diuersos litteris, cum cunctis illum  complicibus suis excommunicauit. Ruopertus  fortissimus de regno  Caroli comes, alter sui temporis Machabetis, qui Nortmannos et Brittones magnis sepe protriuerat preliis, apud Ligerim fluuium cum Nortmannis fortiter dimicans, occubuit. Terremotus magnus uII Idus Octob. factus. Annal. Fuld.

868 Synodus magna Wormatie coram Ludouico rege collecta, et 153 multa inibi pro statu Ecclesie decreta. Concil. Germ. t. II, p. 307. Mense Maio  Rome defuncto papa Nicolao, Adrianus II sedit annis u, ad quem cum Lotharius rex uenisset, et frustra opitulante fratre Ludouico imperatore pro Waldrade matrimonio sategisset, nichil profuit. Cometa uisa, inundatio et illuuio magna facta, famesque, et pestilentia ingens secuta est. Annal. Fuld.

 869 Bemani Baioarie fines infestant. Sorabi, et Suisli, itemque Bemani Thuringiam uastant. Carlomannus bis numero copiis Rastizi pugna congressus uicit, et predas ingentes abduxit, Gundacumque  periurum refugam suum, diuinitus in pugna debilitatum, inibi occidit. An. Fuld. Lotharius rex cum complicibus suis se apud Adrianum papam de illatis criminibus excusans, et corpus Domini temerarie ab eo accipiens, domumque rediens, mense Iulio  Placentie periit, fautoresque sceleris pene omnes obiter  interiere, regnumque eius patruus Carolus inuadens, Mettis se coronari, imperatoremque iussit appellari. An. Met. et Fuld. Interim Ludouicus rex usque ad desperationem Ratisbone egrotans, thesaurosque suos ecclesiis pauperibusque  dispensans, tres filios suos cum totidem exercitibus contra diuersos miserat hostes: a quibus Carolus ceteris iunior, cunctis Rastizi munitionibus captis, totam Marahensem regionem 154 ferro, igne predaque uastauit. Carlomannus regnum Zuentibaldi nepotis Rastizi nichilominus depopulatur. Ludouicus uero Sorabos, et eorum complices bis pugnauictos ad deditionem compulit. Fames ualida et pestilentia facta. Annal. Fuld.

870 Ludouicus rex ex infirmitate conualescens multos ex regno Lotharii ad se uenientes suscepit: postea ad colloquium obuiam fratri Carolo uenturus, de solario quodam  cum multis aliis, cadente edificio, corruit, et grauiter colliso corpore, costisque confractis, dissimulato tamen dolore, crastino  ad condictum uenit, et cum fratre regnum Lotharii equaliter diuisit  . Zuentibaldus cum regno suo Carlomanno se tradidit; unde Rastiz iratus, prius eam dolo perimere, et, hoc non procedente, manifeste cum persequi statuit. Ille uero superior factus, Rastizen uictum comprehendit, et Carlomanno uinctum tradidit: a quo peruaso regno et Gazissius   in carcerem missus, et Ludouico regi exhibitus, iudicioque Francorum morti addictus, luminibus tantum oculorum priuari iussus est. Ipso anno Willipertus Agrippine Colonie archiepiscopus a Liutperto Moguntiense ordinatus,  synodusque magna Colonie  collecta, et multa pro statu Ecclesie decreta, et ecclesia sancti Petri dedicata est. Inter alia prodigia terremotus facti sunt, et due rutile nubes, quasi ignea inter se tela emittentes, se instar pugnantium commiscere uise. Annal. Fuld., Pith.

871 Ludouicus et Carolus propter quedam beneficia sua, Carlomanno 155 fratri donata, contra patrem Ludouicum regem rebellare molientes, uix tandem ab eo placari pacarique consentiunt. Zuentibald,  perfidie incusatus, a Carlomanno in custodiam mittitur; sed crimine non probato, relaxatus ab eo et muneribus donatus exercitusque ei auxilio contra Sclagamarum presbyterum, quem Marahenses inuitum pro ipso ducem fecerant, missus est. Qui dolose rediens et se in ciuitatem recipiens, ipsum auxiliatorem exercitum dolo circumuentum, paucis fuga elapsis uel comprehensis, prorsus deleuit. Bemienses eruptionem molientes oppositis prediis [leg. presidiis] reprimuntur. Annal. Fuld.---Constantie Salomon episcopus obiit. Augie Heitoni abbati Ruodho XuI  prefuit annis XuII. Apud sanctum Gallum Yso magister obiit. Hepid.

872 Basilius imperator Grecorum inter alia munera crystallum grandem cum portione Dominice  crucis non modica, auro et gemmis pretiosis ornatam Ludouico regi misit. Ludouicus rex, pacificatis secum et inter se filiis, regni post se partitionem disposuit. Exercitus contra Marahenses missus, cum sine duce sibi dissentiret, ab hostibus uictus, cesus et ludibrio habitus, turpiter aufugit. Liudpertus archiepiscopus cum exercitu in Bemanos missus, quinque duces  eorum pugna uicit et regionem ex parte uastauit. Carlomannus Marahenses uastat; sed custodes nauium eius ab hoste trucidati sunt, Embricone Ratisbone episcopo uix fuga elapso.---Aestas pene tota fulminibus, tonitruis grandinibusque horrida homines multos frugesque pessumdedit. Wormatie ecclesia S. Petri fulmine incensa et diruta est. Terremotus magnus III Non. Decemb. factus Moguntiacum diruit. Annal. Fuld.---Apud sanctum Gallum, defuncto Grimaldo, Hartmuot abbas prefuit annis XII. Hepid.

156 873 In conuentu a Ludouico rege apud Franconofurt habito, Carolus filius eius arreptus a demone grauiter uexatur  . Carolus Galliarum rex Carlomannum diaconum filium suum  tyrannidem exercentem, excecari iussit. Annal. Bert.  Pax cum Danis petentibus a Ludouico rege firmatur. Nortmanni Fresiam superbe classe petentes et tributum exigentes, pugna uicti, et duce Ruodolfo cum DCCC amisso, et cuncta pecunia multati, turpiter redierunt.---Fames magna facta est. Tanta multitudo inaudite magnitudinis locustarum ab Oriente gregatim more exercituum ueniens, has pertransiit regiones ut per duos continuos menses sepe radios solis per unius spatium milliarii uolitantes, obnubilarent et in  una hora, quidquid in centum uel amplius iugeribus uiride inuenerant, depascerentur, et postremo in mare uento acte et fluctu reiecte, fetore corrupto ere non modicam gignerent pestilentiam. In pago Italie Brixiense sanguis tribus noctibus pluisse fertur. Item Greci, missis per Agathonem archiepiscopum muneribus, amicitiam cum Ludouico rege confirmant. Rome defuncto Adriano Ioannes papa sedit annis X  . Annal. Fuld. Bert.

874 Hiems ualde prolixa, seua et niuosa multos homines et iumenta frigore exstinxit. Sorabi et Suisli defectionem molientes a Liutperto archiepiscopo facile comprimuntur.---Ludouicus rex in Quadragesima uisione admonitus multas pro liberatione anime patris sui Ludouici imperatoris eleemosynas et orationes  patrauit. Idem in Italiam ueniens cum Ioanne papa et Ludouico imperatore fratris sui filio colloquium habuit. Idem cum Zuentibaldo duce Marahensium subiectionem per legatos promittente et fidem censumque annuum pollicente, 157 pacem fecit Bemanosque idem facientes suscepit. Idem cum fratre Carolo colloquium habuit. Fame magna et pestilentia per Gallias et Germanias facta tertia fere pars hominum interiit. Annal. Fuld.---Ratolfus  .  158 ueronensis episcopus obiit, qui sui nominis cellam iuxta Augiensem insulam construxit. Hemma  1Kb] regina paralysi dissoluta est.

875 Inter Francos et Saxones seditio pene usque ad cedem mutuam mota, a Ludouico Iuniore sedata est. Annal. Bert.---Cometa plus solito scintillans uIII Idus Iunii uisa. uilla quedam in pago Nitense  Ascabrunno dicta, nocte, u Nonas Iulii subita tempestate et nimbis, LXXXuIII hominibus exstinctis, ita absumpta et deleta est, ut nec uestigium eius remaneret.---Ludouicus Italie imperator defunctus Mediolani, in basilica sancti Ambrosii sepultus est, anno regni XX, cuius thesauros et regnum patruus eius Carolus rex Galliarum, quasi soli sibi debitum inuasit ac diripuit. Unde motus frater eius Ludouicus  rex Germanie filium suum Carlomannum  contra cum in Italiam misit ipseque cum equiuoco Gallias regnum eius inuasit. Carolus uero congredi bello timens, dolis et pecuniis mendaciisque 159 Carlomannum de Italia abegit, se quoque statim discessurum, et fratrem Ludouicum de regni illius  diuisione exspectaturum iurans: quo credulo et reuerso, ipse Romam tendit, conciliatisque sibi dolo et pecunia Romanis, imperatorem se a Ioanne papa coronari fecit, Italiamque, uti uoluit, quasi suam disposuit. Annal. Fuld.

876 Ludouicus rex precibus populi annuens, de Galliis, ne eas uastaret, rediit. Hemma regina Ratisbone obiit, et in basilica sancti Emmerammi sepulta est. Fresones item Nortmannis pugna uictis, plurima spolia diripuere. Annal. Fuld.---Carolus fraudulenter imperator de Italia Gallias repetens, noua habitus, actuum et uerborum uanitate, iactantia et leuitate usus, Ludouico fratri procaciter et stulte minitabatur; sed Ludouico exercitum colligente perterritus, crebros et supplices pro pace petenda  legatos ad eum mittebat. Iidem.---Interim ipse Ludouicus rex fortis et religiosus morbo tactus apud Franconofurt u Kal. Septemb. uita decessit, anno regni XXXuI, et apud Lauresham cenobium sepultus est regnumque eius tres filii Carlomannus Baioariam, Ludouicus Germaniam, Carolus Alemanniam  singuli cum adiacentibus prouinciis accepere pacemque inter se sacramento firmauere.---Sed Carolus Galliarum tyrannus  , comperta fratris morte gauisus, statim collecto exercitu regnum eius Rheno contiguum inuasit: quem cum Ludouicus Iunior per legatos redire pacemque seruare frustra postulasset, eumque sibi dolo insidias struere comperisset, transito Rheno, uIII Idus Octob. in  Ribuaria [leg. Ripuaria] bello inito uicit, multisque occisis et comprehensis, illum pene nudum cum paucis turpiter fugere compulit et castra eius cum innumeris spoliis diripuit. Annal. Fuld., Bert.

160 877 Linones et Suisli eorumque confines, defectionem molientes, a Ludouici missis facile compressi sunt. Annal. Fuld.---Carolus Galliarum imperator  tyrannicus estate item Italiam ingressus, cum Carlomannum quoque fratris sui filium se inuito transcensis Alpibus pugna secum congredi uelle cognouisset, fugam more suo iniit et inter fugiendum dysenteria correptus periit anno regni XXXuII, et in Burgundia Agauni  sepultus est. Annal. Bert.---Post quem filius eius Ludouicus Balbus regnum Galliarum accepit, et apud patrueles de omnibus patris iniuriis se per legatos excusans, pacem cum eis fecit; Carlomannus uero disposita, prout uoluit, Italia, in Baioariam rediit et fratri Ludouico partem suam de regno Lotharii reddidit.---Febris Italica, tussis et dolor oculorum, et pestilentia, multos grauiter uexauit et exstinxit. Annal. Fuld.

 878 Ludouicus rex Germanie cum fratre Carolo regnum Lotharii diuisit. Lantpertus  et Adalpertus comites Romam cum manu ualida petentes, Ioanne papa sub custodia retento, principes Romanorum fidem Carlomanno sacramento firmare cegerunt: unde idem papa commotus ecclesiam sancti Petri, omnibus thesauris Lateranis translatis, clausit diuinaque inibi officia celebrare prohibuit, ipseque per mare Tyrrhenum Gallias adiens, totum pene inibi moratus est annum. Deinde assumpto secum Bosone quodam, qui propria uxore ueneno necata,  filiam Ludouici Italie imperatoris ui rapuerat, quemque Carolus Prouincie prefecerat, Romam rediit ipsique regnum Italie subiicere et Carlomanno auferre studuit. Eclipsis solis uII  Kal. Nouemb. post nonam horam facta, magnaque hominum et boum pestilentia. Annal. Fuld.

879 Carlomannus rex Baioarie paralysi dissolutus usum loquendi amisit: ad quem Ludouicus frater uisendum ueniens, regnum Baioarie disposuit. Annal. Fuld. ---161 Ludouicus Ballius filius Caroli rex Galliarum III Idus April.  Compendii obiit ibique sepelitur; Carolo filio posthumo relicto duobusque aliis non legitima coniuge natis, Ludouico scilicet et Carlomanno in regnum illi succedentibus. Annal. Bert. ---Quo mortuo Ludouicus rex Germanie statim  contiguam sibi Galliam Belgicam petit, indeque rursum in Baioariam a quibusdam uocatus, que uidebantur, disposuit, fratremque Carlomannum egrotum, scripto ei res suas, quia lingua non potuit, commendantem inuisit, eique ministraturos principes nonnullos deputauit. Itemque missis copiis Hugonem Lotharii regis ex Waldrada filium, in Gallia Belgica tyrannidem exercentem, cum suis compressit. Boso Burgundia inuasa tyrannidem exercet. An. Fuld. Met.

880 Hiems prolixa et nimis frigida facta. Ludouicus rex Germanie in Gallias ueniens et filios Ludouici Balbi ad se uenientes suscipiens, pacem cum eis fecit totumque Lotharii regnum sibi subiicit.  Ipse inito cum Nortmannis qui in Scilta  fluuio residebant, prelio plus quam quinque millia ex eis occidit ibique Hugo ex concubina filius eius cecidit. Item Nortmanni inita cum Saxonibus pugna uictores, duos episcopos  , XII comites, XuIII regios milites cum secuta magna multitudine peremerunt et captiuos multos duxerant. Sorabi, Dalmate,  et Bemani Sclaui collecto exercitu Thuringiam iuxta fluuium Salam populati, a Popone marchione circumuenti, omnes perempti sunt.---Carlomannus rex Baioarie fortis, prudens et pius, XI Kal.   April. 162 apud uillam Otingam obiit et sepelitur. Ludouicus rex Germanie frater eius, missis item contra Hugonem in Gallias copiis, cruentam adeptus est uictoriam. Eius item auxilio freti filii Ludouici Balbi, Bosonem tyrannum ultra Rhodanum persecuti, in uiennam compellunt et Madasconam urbem captam subiiciunt.

Nortmanni Gallias itemque Fresiam igne, preda cedeque uastantes, tandem Nouiomagum muniunt et in palatio regis hiemare disponunt: contra quos Ludouicus moto exercitu, impediente hieme, parum proficere potuit. Magna sterilitas frugum Germaniam afflixit. An. Fuld., Reg. a. seq.

881 Hiems item seua et prolixa magnaque fames facta. Ludouicus rex Germanie Hugonem ad deditionem  uenientem benigne suscepit, rursumque rebellantem persecutus in Burgundiam pepulit. Ludouicus rex Gallie cum Nortmannis pugnans nouem millia equitum uictor prostrauit; illi uero collectis rursum copiis regnum Ludouici regis Germanie petunt; Cameracum, Traiectum, Hispanicum [leg. Hasbanicum] pagum, Ripuariam totam, Prumiam, Stabulaum, Mamuldarium [leg. Malmundarium], Indam et alia perplura loca uastant; Aquisgrani in capella regis equos suos stabulant; Coloniam Agrippinam et Bunnam una cum ecclesiis incendunt; contra quos Ludouicus rex cum morbo detentus  uenire non posset, exercitum misit. Terremotus interim magnus III Kal. Ian. Moguntiaci factus. Eodem anno Carolus rex frater Ludouici Italiam petens Romamque ueniens, una cum regina Richgarda imperiali unctione a Ioanne papa coronantur  . Annal. Fuld., an. prec.

163 882 Cometa ultra modum comas spargens Xu Kal. Febr. uisa. Ludouicus rex Germanie, crescente morbo, XIII Kal. Febr.  defunctus, et Lauresham, iuxta patrem equiuocum sepultus est. Quo audito exercitus contra Nortmannos missus, infecto negotio, rediit. Nortmanui uero, nullo resistente, residua circumcirca uastantes, Walach  Metensem episcopum incaute occurrentem occidunt; et inter alia Treuerensem quoque urbem, fugatis et  occisis ciuibus, Nonis Aprilis  incendunt, uastataque et incensa regione in munitionem suam, que Ascaloha  dicitur, iuxta Mosam fluuium redierunt. Annal. Fuld.---Carolus imperator de Italia reuersus, habito Wormatie conuentu regnoque fratris accepto, magno collecto exercitu Nortmannos cum regibus suis per XII dies obsedit: cumque magno estu et fetore preter mutua tela utrinque uexarentur, et immensa tempestate horridaque grandine XII Kal. Augusti exorta perturbarentur, uisa expugnandi difficultate, petentibus hostibus pacemque deinceps regno eius sacramento pollicentibus,  datis obsidibus, cum rege eorum Sigefrido  mutuum colloquium 164 habuit, eumque Christianitatem professum de baptismo suscepit, datisque mutuo muneribus et firmata amicitia digressi sunt. Orto inter Saxones et Thuringios bello, Saxones superiores exstitere. Pestilentia magna in Baioaria facta. Annal. Fuld., Bert., Met., Reg.

883 Carolus imperator, celebrato in Alamannia Natale Domini, ad sancti Galli quoque cenobium uenit ibique petente Hardmoto abbate iam sene Bernhardum pro eo abbatem constituit, qui eidem loco uII annis prefuit: ipseque Ratisbone Pascha egit. Ratpert.---Rome Ioannes papa, dato sibi a  quodam propinquo suo ueneno, cum adhuc uicturus putaretur, malleo percussus in cerebro exspirauit; percussorque eius, concurrente turba, eadem hora a nullo lesus cecidit mortuus; et Martinus  archidiaconus papa CX, factus, prefuit anno I, mensibus uI. Imperator Carolus iterum in Italia obuiam pape pergit et Widonem ducem reum maiestatis accusatum fugientem persequi iussit. Pestilentia exercitum uexauit. Item Saxones cum Thuringiis et Popone  pugnantes uincunt. Nortmanni item Prumiam petentes a Heinrico marchione Poponis fratre ad internecionem cesi sunt.---Ludouicus rex Gallie, postquam regnum fortiter rexit et defendit, defunctus et Parisius sepultus est sexto regni anno  . Zuentibald dux Marahensium Pannonias,  quibus Arnolfus dux filius Carlomanni regis prefuit, crudeliter uastat. Annal. Fuld.

884 Baioarii in Italiam contra Widonem missi. Item Zuentibald Pannonias immanissime uastans, quosdam ex Baioariis iuxta Rabam [al., Raabam] flumen incaute congressos uicit, occisisque aliis, nonnullos comprehendit.---165 Carlomannus rex Gallie, filius Ludouici Balbi, cum multam pecuniam Nortmannis pro pace dedisset, in uenatu ab apro percussus interiit anno regni uII, et regnum Gallie ad Carolum imperatorem rediit. Chron. Normann.  Regino.---Carolus imperator in citeriore Pannonia conuentum habens Zuentibaldum ducem Marahensium per manus se dominio eius tradentem, pacemque et seruitium promittentem suscepit. Itemque Brazlauonem ducem, qui inter Drauum et Sauum fluuios Pannonie prefuit, nichilominus se tradentem accepit. Ipse per Carentanum in Italiam ueniens, Natalem Domini Papie celebrauit. Annal. Fuld.

885 Imperator Carolus, habito in Italia conuentu, Widonem ducem Spoletanum, se excusantem seque subdentem suscepit: inde Gallias adiens susceptisque primoribus, regnum illud, ut uidebatur, disponens, ad condictum cum papa placitum Wormatiam uenit. Sed papa, arrepto ad eum ueniendi itinere, obiit  ; Romeque pro eo Adrianus III papa CXI,  sedit anno I, mensibus Iu. Suppl. Lambec.---Gotafridus rex Nortmannorum, perfidie contra regnum Francorum insimulatus, ab ipsis accusatoribus dolo peremptus est. Hugo quoque nothus Lotharii regis, cum incaute contra imperatorem agitaret, oculorum luce priuatus est, Reg.---Pax inter Arnolfum Carentani et Pannonie ducem et Zuentibaldum Marahensem ducem confirmatur. Annal. Fuld.

886 Imperator, celebrato Ratisbone Natale Domini, Italiam a papa inuitatus adiit, et Liutwardum uersellensem episcopum pro quibusdam querendis Romam misit. Tumultus Papie inter ciues regiosque milites graui utrorumque damno mouetur.---Imperator habito post Pascha Papie conuentu, per Burgundiam Gallias contra Nortmannos petiit. Ubi  cum male contra eos pugnatum esset, et Heinricus marchio Neustrie occubuisset, rebus minus prospere gestis, discessit. 166 Peringarius [al., Berengarius] dux Foroiuliensis, cum Luitwardo episcopo dissentiens, uercellensem urbem exspoliat. Insolita inundatio autumni tempore facta, exundantibus aquis, plurimas uillas euertit et multis in montibus uias diruit, multaque mortalibus damna intulit. Rome quintus Stephanus  papa CXII post Adrianum ordinatus, sedit annis uI. Annal. Fuld.

 887 Imperator Carolus in Alsatia graui infirmitate detentus iacuit et parum conualescens incisionem capitis pertulit  , habitoque in Alamannia conuentu in uilla Weibilinga  , Peringarium ducem ad deditionem uenientem et Liutwardo episcopo satisfacientem suscepit. Mortuo Bosone, filius eius ex filia Ludouici Italie imperatoris puer Ludouicus ad Carolum imperatorem ueniens, benigne ab eo susceptus et in filium adoptatus est. An. Fuld.---167 Richgarda [al., Richarda] imperatrix adulterii cum Liutwardo uercellensi episcopo, qui apud eam et imperatorem familiariter in palatio uigebat, ab imperatore et aliis incusata, diuino iudicio ab omnium se uirorum commistione integram et eatenus uirginem comprobauit, quamuis iam XII annis  in coniugio imperatoris apparuerit: moxque ab eo separata in Andelahense  cenobium uirginum a se constructum secessit, ibique sedula in diuino seruitio uirgo regina permansit. Annal. Met. Reg. ---Dein Carolus imperator grauiter infirmatus, mente etiam, ut uidebatur, minus ualuit, omnesque regni principes auerso iam ab eo animo, cum apud Franconofurt conuentum habuisset, unanimiter eum deseruere, et Arnolfum fratris eius Carlomanni  filium non ex legitima coniuge, sed tamen nobili  natum, Carentani scilicet ducem, super se regem constituere. Carolus uero cum se cunctis omnino ministris, etiam et seruis suis deseri, et a solo Liutperto Mogontiense archiepiscopo adhuc uidisset sustentari, supplex iam Arnolfo munera misit, et pauca ab eo in Alamannia usque ad obitum suum predia postulans impetrauit. Annal. Fuld. Met. Regino.

888 Carolus imperio iam priuatus, Deo deuote seruiens in uilla Alamannie Nidinga  infirmatus, et, ut quidam perhibent, a suis strangulatus. Idus Ianuarii uita mortali decessit, et quibusdam uidentibus, celo aperto et lumine super eum apparente, Augiam  delatus iuxta altare S. Marie  sepultus est. Annal. Fuld.---Arnolfo rege Natalem Domini Paschaque Ratisbone morante, multis regulis emergentibus, Perengarius filius Eberhardi in Italia regem se fecit; Ruodolfus filius Conradi in Burgundia; Ludouicus filius Bosonis, et Wido filius Lantperti, in Gallia Belgica et Prouincia; Odo filius Ruodperti  in Gallia usque ad Ligerim, et in Aquitania ultraque in Gallia 168 Ramnolfus  regium nomen nichil [forte nichilominus]  inuasere: e quibus Odo Arnolfum regem Franciam petentem humiliter adiens et benigne susceptus, permisso eius inuasum retinuit regnum. Itidem Rodolfus Ratisbonam ad eum ueniens fauore eius peruasam impetrauit Burgundiam  . Nihilominus cum Italiam uellet rex Arnolfus petere, obuiam uenienti Peringario, qui paulo ante cum Widone pugna conflixerat tyranno, paucis exceptis, totam concessit Italiam. In  expeditione ingens equorum pestilentia facta. Annal Fuld. Regin.---Augie Ruodhoho abbati Hatto succedens prefuit annis XXu, qui cellam et basilicam sancti Georgii in insula construxit.

889 Liutpertus uenerabilis omnique laude dignus Mogontie sedis archiepiscopus hac uita decessit;  cui Sunderold successit. Calamitosus iste annus morbis ac pestilentia, aquarum inundationibus, insolitis tempestatibus, turbinibus et grandinibus multis, fame, peste et quaquauersum bellis socialibus comprouincialium fuit. In Thuringia torrentis modo nimbus defluens, tres in momento uillas absumpsit, et CCC homines cum pecoribus multis exstinxit. Annal. Fuld.---Arnolfus rex Zuentibaldo et Ratoldo filiis suis ex concubina natis subiectionem a Francis promitti uix effecit, si ei legitimus non nasceretur filius. Magna contra Abodritos expeditio ab eo, sed paruo effectu, mota est. Annal. Fuld. Met.

890 Arnolfus rex, habito in Pannonia de diuersis colloquio, a Zuentibaldo duce Marahensi ex uerbis  apostolici obnixe rogatur, ut Romam ueniens Italiamque sub ditione sui retinens, a tantis eam eruat tyrannis. 169 Quod ille, aliis prepeditus, ad presens facere distulit. Iterum conuentu apud Forcheim acto, Ludouici imperatoris Italie filiam, Bosonis uiduam, ad se cum muneribus uenientem benigne suscepit. Inde Constantiam, Augiamque, orandi gratia, adiit indeque Ratisbonam rediit. Annal. Fuld.---Apud sanctum Gallum post Bernhardum Salomon abbas prefuit annis XXX. Salomon secundus Constantie uenerabilis episcopus obiit: pro quo tertius Salomon de cenobio sancti Galli abbas episcopus promotus, prefuit annos XXX. Hepid. Annal. Met. al. a. seq.

 891 Embricho Ratisbonensis episcopus uita et etate uerendus obiit, ipsaque urbs, exceptis diuinitus sancti Emmerammi sanctique Cassiani ecclesiis, Iu idus Augusti incendio tota conflagrat. Nortmanni  item Franciam Rheno contiguam uastant, contra quos exercitu misso, prelioque incaute conserto, Sunderolt Mogontiensis archiepiscopus cum aliis multis peremptus occubuit, ceterique fugerunt : pro quo Hatto Augiensis abbas, uir ingeniosus, archiepiscopus promouetur. Annal. Fuld.---Arnolfus uero rex Nortmannos uictoria elatos, et regnum Lotharii uastantes, cum exercitu insequens, iuxta fluuium Dila  , palustribus locis munitos, manumque pugna conserere trepidantes, offendit. Qui milites adhortatus, equis propter loci difficultatem dimissis, pedes eos aggreditur; clamor attollitur, res deinde gladiis cominus geritur, unoque tantum milite ex nostris perempto, duo Nortmannorum reges, Sigifridus et Godafridus, totusque  eorum exercitus multis millibus numerosus, ferro trucidatus, et in flumine fugam impediente demersus, ad internecionem deletur. Et rex eadem die, litaniis celebratis, et Deo laudibus redditis, multisque hostium spoliis direptis, in Alamanniam uenit, et Natalem Domini Ulme celebrauit. Annal. Fuld. Met.

892 Apud Gallias Carolus adolescens Ludouici Balbi posthumus filius, a quibusdam primatibus rex effectus, multa deinceps Odoni mala fecit, 170 et ab eo uicissim sustinuit. Flodoard. an. seq.---Arnolfus rex Pannonias adiens, cum Zuen ibaldum ducem Marahensem iterum sibi rebellantem cognouisset, colloquio cum Brazlauone duce Pannonie ulterioris habito, trifariam cum tribus exercitibus, Ungariis  etiam auxiliatoribus, nuper illas in partes de Aquilone aduentantibus, per continuum mensem Marahensem deuastat regionem: ipse etiam eodem tempore priscam cum uulgaris renouat amicitiam. Popo ducatu Thuringie priuatus est. Annal. Fuld. ---Rome post Stephanum Formosus, prius Portuensis episcopus, papa CXIII, sedit annis Iu, mensibus uII  .

893 Engilscalcus marchio Pannonie iudicio Noricorum excecatus, et patruelis eius Wilihelmus decollatus est. Arnolfus rex Marahensem iterum uastat regionem. Ipsi regi ex uota  regina Ludouicus filius nascitur, et a Hattone archiepiscopo Mogontiense, et Adalberone Augustense episcopo  nobili, baptizatur, et sacro chrismate ungitur.---Formosus papa, missis epistolis et legatis, Arnolfum regem ad suscipiendam, et eruendam a tyrannis, maximeque a Widone, Italiam, magnopere inuitat.  Quod ille annuens legatos muneribus donatos remittit. Hiems seua, et diutina hoc anno facta. Annal. Fuld.

894 Tonitruum magnum u Kal. Febr. factum. Annal. Fuld.---Widone Italie tyranno mortuo, Angildruda [al., Agiltruda] uidua eius cum filio Lantperto tyrannidem inuasit. Regino. Luitprand.  .

895 Arnolfus rex Hildigardam Ludouici regis patrui sui filiam, cuius maxime molimine, deiecto Carolo, rex factus-fuerat, exsilio damnat. Annal. Met. an. prec. Synodus magna apud Triburiam collecta. Conc. Germ., tom. II, p. 388. Arnolfus rex cum Odone, tunc Galliarum rege, ad se ueniente pacem firmat, Caroloque filio regis Ludouici Balbi non 171 multo post aduenienti et munera offerenti,  auxilium denegat. Ipse etiam Zuentibaldum, ex concubina filium suum, regem super Lotharii regnum ungi fecit: itemque per epistolas a Formoso papa rogatus Italiam autumno petit, Peringariumque perterritum ad deditionem uenientem regnumque peruasum Italie reddentem suscepit, et Waltfredo Meginfredoque comitibus Italiam cis Padum distribuit, et omnia uastando, diuisisque ad superum inferumque mare copiis transiens, ipse Natalem Domini lune [forte, Luce] celebrauit. Annal. Met. Fuld.

896 Magna pluuiarum inundatione exercitu fatigato, et plurimis equis inde amissis, Perengario etiam a fidelitate eius deficiente, et ad Lantpertum se conferente, Arnolfus rex tandem Romam uenit,  eamque, Angildruda Widonis uidua cum filio Lantperto machinante, obseratam inueniens, mandato Formosi pape intus inclusi, celebratis apud sanctum Pancratium litaniis, eam oppugnat, expugnataque citius urbe, ingressus, a domno papa honorifice susceptus, imperatorque coronatus est  , et dispositis ibi rebus, primoribusque sacramento subactis, Angildrudam persequi statuens, infirmari cepit; metuensque morbum grauiorem, de Italia statim redire accelerauit. Quo reuerso, Perengarius ac Lantpertus, diuiso inter se regno Italie, tyrannidem exercuere, Lantpertusque Megenfredum comitem  decollare iussit. Annal. Fuld.---Formosus papa die Pasche obiit, pro quo sextus Bonifacius papa CXIu ordinatus decima quinta die podagra defunctus est: cui sextus Stephanus, Campanie prius episcopus, papa CXu, substitutus sedit annum I. Qui tyrannis fauens, et Arnolfum odiens, Formosum papam octauo post obitum mense effossum, et in sella positum, loquente pro eo diacono, criminatum 172 et quasi conuictum degradauit, et per crura protractum, in Tiberim proiici precepit. Sed diuinis per merita eius miraculis territi ciues Romani, non multo post Stephanum digne cruciatum eiecerunt, Formosumque in sepulcrum suum reposuerunt. Annal. Fuld. Luitpr.---Eodem anno Grecis cum uagantibus hostibus Hungariis pacem facientibus,  uulgari irati Greciam inuasam Constantinopolim usque deuastant. Interim Greca astutia Hungarii inducti, terram uulgarorum ferro, preda igneque pessumdant. uulgari reuersi, bis ab eis pugna uicti et cesi, terga uertunt. Tertio demum diuinam enixius gratiam precati, XX millibus suorum amissis, cruentam, uix profligatis hostibus, meruere uictoriam. Tanta etiam fames hoc anno facta, ut innumeri inedia perirent, hominesque Christiani nonnulli se inuicem comederent. Arnolfus imperator, quodam edificio cadente, cum multis aliis grauiter conterens corpus, cecidit. Annal. Fuld.

897 Magna fames in Baioaria multos consumpsit. Bemani contra Marahenses ab Arnolfo imperatore auxilium petunt.---Rome post Stephani interitum  Romanus papa CXuI sedit mensibus paulo plus Iu. et post hunc Theodorus secundus papa CXuII sedit dies XX. Post quem nonus Ioannes papa CXuIII ordinatus sedit annos II  . Arnolfus imperator, habito conuentu, nulli fidens, sacramentum fidelitatis denuo sibi et filio paruulo Ludouico a cunctis exigit. Annal. Fuld.

898 Discordia capitalis inter fratres Zuentibaldum et Moymarum [al., Moymirus] Marahenses duces facta. Luitpaldus  marchio cum aliis Marahenses imperatori rebelles uastat. Annal. Fuld.

 899 Item Baioarii fines Marahensium hieme uastant. uota regina, adulterii crimine cum quibusdam uiris infamata, LXXII  principum iuramento Ratisbone in conuentu absoluta est. Arnolfus imperator paralysi 173 dissolutus est, et nonnulli inde ueneficii, uel maleficii criminati, et puniti sunt. Item Baioarii Marahensium terram uastant. Isanricus  imperatori rebellans, obsessusque et ad deditionem ui coactus, ad Marahenses item confugit. Rome Benedictus quartus, papa CXIX, sedit annis III, mensibus u  . Annal. Fuld.

900 Arnolfus imperator Ratisbone, ubi frequentius manebat, egrotans, obiit  et in basilica S. Emmerammi sepultus est, anno regni XII. Pro quo filius eius Ludouicus puer in regnum constitutus  est; cuius frater ex concubina, Zuentibaldus Gallie Belgice rex, cum crudeliter et temere ageret, res Ecclesiarum affectaret, Ratpotonemque etiam Treuerensem archiepiscopum baculo in caput percuteret, a suis spretus ac desertus, cum incaute uiribus impar pugna eis congredi uellet, peremptus est. Regin. chr. Annal. Fuld.---Baioarii per Bemanos transeuntes, ipsis secum assumptis, Marahensem item deuastant regionem. Hungarii, hostes noui, Italiam magna ex parte uastauerunt et, conserto prelio, uictores uiginti millia ex Italis una die peremerunt. Itidem exploratam Baioariam inuadentes, circa Anesum [al., Anasum, Ens] flumen plurimas predas abducunt. Item Pannonias depopulatas occupant.---Luitpardus  marchio, quibusdam  copiis Hungariorum cum paucis Noricorum  congressus, uno tantum ex suis amisso, MCC peremit  . Ann. Ful.

901 Hungarii, Carentanum petentes, commissa pugna, uicti cesique fugerunt. Eodem anno Moymarius dux Marahensis et Isanricus Noricus comes, 174 qui ad ipsum transfugerat, cum Ludouico rege pacificati sunt. Suppl. Annal. Fuld.

902 Hungarii Marahenses petunt, pugnaque uicti terga uerterunt. Ann. Saxo.---Ipso anno, Beringer, Reginolf et Gerhard nobiles Germani fratres, filii Atonis comitis et Adellinde, non longe a Buochaugiensi cenobio uirginum in pago Alamannie Erichgewe  , a matre per ipsum tempus  studiose in honorem sancti Cornelii et sancti Cypriani martyrum constructo, cum sororem uirginem nuptum  tradere molientes clam inde abducerent, ab inimicis circumuenti, et occisi sunt et a matre sua apud ipsum cenobium sepulti; ubi etiam ipsa, postquam Hierosolymam aliaque sancta loca causa orationis adiit et rediit, diuinis intenta seruitiis et animarum inhians lucris, feliciter hanc uitam finiens condita est, ipsa filia uirgine equiuoca sua abbatissa inibi constituta.

904 Rome post Benedictum Leo quintus  , prius presbyter forensis, papa CXX, sedit mensibus ferme II. Post quem, ut in quibusdam inueni, Christophorus, prius cardinalis, papa CXXI, sedit mensibus Iu, qui deiectus est et monachus factus  .

905 Rome Sergius III, papa CXXII, sedit annis uII, mensibus Iu, al., a. pr.

 906 Adalbertus nobilis et bellicosus de Babenberg  Francus  , commissa 175 cum emulo suo Conrado pugna, uicit eumque cum multis aliis peremit  . Regin. an. pr.

907 Adalbertus, cum predia eius, utpote rebellantis, a Ludouico rege uastarentur et castrum oppugnaretur, perfidia, ut fama est  , Hattonis archiepiscopi et cuiusdam Luitpaldi, de quibus plurimum confidebat, ad Ludouicum regem spe pactionis adductus decollari iussus est. Reg. a. 905, al. an. 996.---Baioarii cum Hungariis commissa pugna uicti sunt. Annal. Met.

908 Hungarii Saxoniam et Thuringiam late uastant. An. Saxo. a. 996. Luitpaldus occisus est  .

909 Hungarii Alamanniam inuadentes uastant. Regin. contin. Hepid.

 910 Hungarii Franciam  petentes, commissa pugna, superiores fuerunt. Hepid. Reg. cont.---Adalbero uenerabilis, et famosus Auguste uindelice episcopus, obiit; post quem Hiltine annis XIII prefuit. Hepid.

911 Ludouicus rex adolescens moritur et Ratisbone sepelitur. Hepid. Post quem, deficiente nostris in partibus regio stemmate, Conradus filius Conradi  rex electus, et unctus regnauit annis uII.  Regin. cont.---176 Burchardus dux Alamannie, in conuentu suo orto tumultu, occisus est; pro quo Erchanger ducatum inuasit  .

912 Hungarii item Baioariam petentes, congregatis Baioariorum et Alamannorum copiis, iuxta fluuium Ine  congressi magna strage profligantur. Chron. Aug. a. 913. Hepid.---Comete hoc anno uise. Ruodolfus rex Burgundie obiit, et Ruodolfus filius eius regni illius iura disposuit annis XXu. Al. a. 911.---Rome Anastasius  secundus, papa CXXIII, sedit annis II, mensibus II. Apud sanctum Gallum Notkerus magister doctus obiit  . Otpertus  episcopus occiditur. Einhard excecatur. Cont. Reg. Annal. Saxo.

913 Item Hungarii egressi Alamanniam uastant.  Mongontie Hattone  archiepiscopo Augiensique abbate mortuo, Heriger in episcopatu succedens annis XIu, in abbatia uero Hug abbas XuIII annum I prefuit. Chron. Aug.

914 Salomon Constantie episcopus et abbas cenobii sancti Galli a quodam proteruo captus et in custodiam missus est  . Augie post Hugonem Thientigus abbas XIX prefuit annis III.

177 915 Rome Lando, papa CXXIu, sedit mensibus u, post quem Leo uI, papa CXXu, mensibus  ferme II, et post hunc Ioannes X, papa CXXuI, annis XIu, mensibus II  .

916 Hungarii item egressi inter alia mala totam pene Alamanniam igne et gladio miserabiliter uastant. Annal. Saxo. an. 915.---Ipso anno apud Altheim coram misso apostolico synodus habita.---Augie Thietingo abbate defuncto, Heribraht abbas XX, prefuit annis X. Apud sanctum Gallum beata uirgo Wiborada arctius inclusa est. Hepid.

917 Hungarii peruasa, ut ceperant, Alamannia, Basileam urbem destruunt; indeque Alsatia uastata, Lotharii regnum, multa mala facientes, inuadunt. Reg. Cont.---Erchanger, qui ducatum Alamannie inuaserat, cum fratre Bertholdo regi Conrado rebellantes, eique tandem ad deditionem spe pactionis  uenientes, ipso iubente apud uillam Adingam  decollantur XII Kal. Febr. Chron. Aug. Ekkeh. iun.

918 Burchardus  , dux Alamannie factus, tyrannidem inuasit. Conradus rex obiit  Reg. cont.

178 919 Heinricus comes natione Saxo in regnum electus, sine regali unctione regnauit annis XuIII. Witichind.---Pugna apud Winterturum inter Ruodolfum regem Burgundie et Burchardum ducem Alamannie commissa, rex a duce uictus fugatur. Hepid.---Salomone episcopo Constantiense abbateque  cenobii sancti Galli defuncto, Notingus in episcopatu annis Xu, Hartmannus in abbatia quatuor ferme annis successerunt. Al. a. 920.

920 Carolus rex Galliarum in Franciam  uenit. Apud sanctum Gallum Rachildis uirgo inclusa est. Hepid.

922 Liuthardus a Burchardo duce, oppresso Heriberto  , Augie prepositus, et fratres in exsilium missi sunt.

923 Sanguis Domini in Augiam insulam a quadam matrona defertur, sicuti litteris inibi historica relatione  continetur. Apud sanctum Gallum Engelbertus abbas constitutus annis IX prefuit  .

924 Sanctus uoldaricus Auguste uindelice episcopus ordinatus  , mira pietate et religione prefuit  annis L.

925 Hungariis item Alamanniam uastando peruagantibus, et ad cenobium quoque sancti Galli peruenientibus, Wiborada uirgo inclusa, fracta cella, a quodam ex eis perempta et martyrio coronata, Rachildisque contectalis eius illesa diuinitus conseruata est  .

179 926 Hungarii, uastata Alamannia, totam Franciam, Alsatiam atque Galliam igne et gladio seuientes percurrunt. Reg. cont.---Burchardus dux occiditur  . Luitpr.; Hartman.---Henricus rex  magnum conuentum Wormatie habuit. Herimannus  Alamannie dux promouetur. Reg. cont.---Augie Liuthardus abbas XXI effectus prefuit annis uIII.

927 Heriger Moguntiensis archiepiscopus obiit, et pro eo Hildipertus archipresulatum accepit  .

929 Rome Stephanus uII, papa CXXuII, sedit annis II, mense I. Frodoard.

930 Henricus rex Bemiam petit. Annal. Saxo a. 928.

931 Rome Ioannes XI, papa CXXuIII, sedit annis Iu. Luitpr.---Henricus rex reges Abodritarum et Nordmannorum Christianos fieri effecit ipseque Gallias petiit. Chron. Aug.; Reg. cont.

932 Hungarii Soraborum prouinciam petentes,  ab exercitu regis Henrici cede profligati, fugati multique ex eis capti sunt. Frod. a. seq.; Reg. cont. an. 934.

933 Apud sanctum Gallum Thieto abbas prefuit annis ferme X.

934 Constantie Notingo episcopo defuncto, Conradus genere et 180 uita prenobilis presul ordinatus, XLI per annos illam nobiliter rexit Ecclesiam  . Augie quoque post Liuthardum Alawicus uenerabilis abbas XXII prefuit annis XXu. Eberhardus Argentinensis prepositus primus incola  celle Meginradi uenit  1Kb] .

935 Rome Leo uII, papa  CXXIX, sedit annis III, mensibus uI. Frod.

 936 Henricus rex obiit, et in Saxonia apud Chutilineburg  cenobium uirginum sepultus est; pro quo Otto filius eius, regni gubernacula accipiens,  XXXuIII ferme annis strenue rexit. Chron. Aug.; Luitpr.

937 Hungarii per Baioariam, Alamanniamque et orientalem Franciam predis, gladio igneque furendo uagantes, transito Wormatie Rheno, Alsatiam, regnum Lotharii et adiacentes usque ad Oceanum Gallias uastantes, per Burgundiam Italiamque tandem in Pannoniam redierunt. Witich. Frod.---Monasteria sancti Bonifacii sanctique Galli incendio conflagrant. Reg. cont.; Ekkeh. Iun.---Ipso anno Rodolfus Burgundie rex defunctus, Agauni apud S. Mauricium sepultus est, filiusque eius Conradus  regnum pro eo suscepit. Arnolfo etiam Baioarie duce mortuo, ducatum eius Bertolfus  accepit. Necrol. Fuld.; Reg. cont.---Baioarii cum  multis aliis Ottoni regi rebellant.

181 938 Otto rex contra Baioarios procinctum mouit. Interim frater eius Henricus ab Eberhardo  comprehensus est; quo liberato, Eberhardoque in exsilium relegato, denuo Noricos cum exercitu inuasit omnesque preter Arnolfi ducis filium Arnolfum subiugauit. Interim Hungarii, Saxoniam inuadentes, a Saxonibus pugna uicti cesique fugantur. Witich.---Rome Stephanus uIII, papa CXXX, sedit annis III, mensibus Iu  .

939 Otto rex, Lotharingos rebellantes petens, usque ad Caprimontem cum exercitu uenit. Reg. cont.---Interim Ludouicus rex Galliarum Caroli filius Alsatiam inuasit; sed mox Ottone, hoc comperto, redeunte, perterritus regnum suum repetiit: cumque  castrum Brisacha ab Ottone rege obsessum oppugnaretur, capita rebellionis Eberhardus dux occisus et Gisalbertus  dux in Rheno submersus interierunt,  episcopique et alii qui cum eis contra regem uenerant, fugati et dispersi sunt. Otto uero rex, dedito castro, in regnum Lotharii reuersus cunctos sibi rebelles preter Metensem episcopum subiugauit. Witich.; Reg. cont.---Henricus quoque frater eius, proiectis armis, ipsi se subdidit. Frodoard.; Reg. cont.

940 Otto rex, Gallias contra Ludouicum regem petens, magnam Prouincie partem usque ad Sequanam amnem uastauit, et Hugonem Heribertumque, principes ad se uenientes, suscepit. Frodoard.---Hiems seua hoc anno facta et pestis animalium subsecuta. Hugo filius Richardi moritur  .

942 Otto rex cum Ludouico rege Galliarum pacificatur. Frod.---Cometa per noctes XIu uisa, et  immensa animalium pestilentia facta. Reg. cont.---Rome Marinus secundus, papa CXXXI, sedit annos III, menses uI.

182 943 Hungarii, item Baioarios inuadentes, pugna cum eis commissa uicti terga uerterunt. Apud sanctum Gallum Gralo [al., Cralo] abbas prefuit annis XuII. Hepid.; Chron. Salzburg.

944. Terremotus factus est XuI Kal. Maii. Hepid.

945 Rome Agapitus secundus, papa CXXXII, sedit annis ferme X. Al. anno seq.---Otto rex Galliam inferiorem petit. Frod. a. seq.

946 Apud sanctum Gallum Rachildis uirgo inclusa migrauit ad Dominum. Hepid.

947 Bertholfo duce Baioarie defuncto, Henricus frater Ottonis regis ducatum illum accepit. Reg. cont.  a. 945.---Luitolfus filius regis Itam laudabilem feminam  duxit uxorem. Mirmidona  igne consumitur. Annal. Sax. a. seq.

948 Herimannus dux Alemannie, qui prouincie sibi credite cultum, habitum, mores et instituta  multum, ut fertur, honestauerat, defunctus, Augieque in capella sancti Chiliani sepultus est; et Luitolfus filius regis Ottonis, uir omnium sui temporis uniuerso populo acceptissimus, dux pro eo a patre suo constitutus est. Witich.; Hepid.---Synodus magna XXX episcoporum coram Ottone et Ludouico regibus apud Ingelenheim habita est  . Ipso anno Lindaugia incendio conflagrat. Hepid.---Capella in cenobio sancti Meginradi celitus consecrata est XuIII Kal. Octobr.  .

183 949 Lothario rege Italie mortuo  , Beringarius regnum inuasit, uiduamque eius Adalheidem Rodolfi II regis Burgundie filiam multis iniuriis afflixit et coarctauit; que uix fuga elapsa Ottonis regis aduentum in multis angustiis prestolatur.  Leo Ost. Sigon. a. 951.

950 Otto rex Italiam petiit, eamque subiiciens sibi Beringarium regem resistere non ualentem pepulit domnamque Adalheidem suam futuram coniugem liberauit. Reg. cont. an. seq.

951 Synodus  XXu episcoporum magnusque totius regni principum conuentus apud Augustam uindelicam coadunatur, ibique Beringarius Ottoni regi ad deditionem uenit et subiectionem promittit. Witich.---Inter alia prodigia ignitus lapis, quasi massa candentis ferri, ab occidente per era uenit et draco uisus est ambulans.

952 Otto rex Bemiam, et filius eius Luitolfus dux Italiam petunt  . Otto rex una cum filio suo Luitolfo Italiam item ingreditur, et nuptie regales  Papie celebrantur. Discordia inter Luitolfum ducem et patruum eius Henricum ducem agitata. Witichind.---Fridericus Moguntie archiepiscopus et Hardpertus Curie episcopus Romam a rege missi sunt.

 953 Otto rex fratri Henrico fauens filium contra se incitauit Luitolfum, magnaque totius regni turbatio diuersarum studiis partium facta est. Reg. cont.; Witichind.---184 Arnolfus filius Arnolfi, quondam ducis Noricorum, partibus se Luitolfi contra regem iungens, Augustensem urbem episcopatumque depredatur, et beatum uodalricum episcopum, regi fidum, in castello Mandichinga  obsessum capere uel occidere nititur; sed, superueniente cum copiis militum Adalperto de Marhtale comite  , et Theodpaldo episcopi fratre item comite pugna uictus et turpiter repulsus est diuinaque ultione cum cunctis fautoribus non multo post digne punitus. In ea congressione Adalpertus comes parum uulneratus moritur et a sancto episcopo Auguste  honorifice sepelitur. uita S. Udalrici.---Secuto tempore, cum inualescente discordia Otto rex et filius eius Luitolfus dux, collectis contra se inuicem exercitibus, iuxta fluuium Hilaram  , et uillam uocabulo Tussam, iam iamque pugna conflicturi consedissent, intercurrentibus sanctis episcopis uodalrico Augustensi et Hardperto Curiensi, Deo donante, pacificati et confederati sunt. Frod. an. 954.

954 Hungarii item egressi Franciam, Baioariam Italiamque deuastant. Reg. cont.; Frod.

955 Hungarii cum tantis ut nunquam antea copiis percursa Baioaria Licum flumen transeunt, basilicam sancte Afre Auguste incendunt, sanctum episcopum uodalricum, multa instantia diuinum  implorantem auxilium, Auguste cum suis obsessum  armis circumstrepunt; sed, superueniente cum exercitu Ottone rege Iu Idus Augusti pugna ualida nimis committitur, multum humani sanguinis funditur, cedes Hungariorum immensa sequitur, 185 alueus fluminis fugientium et morientium cadaueribus oppletur, et paucissimis fuga elapsis, innumerabilis eorum exercitus ad internecionem deletur; ipsique, qui tunc effugere poterant, per totam postea passim Baioariam capti trucidatique sunt: inter quos reges eorum comprehensi, Ratisbone in patibulis suspensi sunt. In ipsa pugna ex nostra parte inter alios multos Conradus dux bellicosus, et pius gener regius  , et sancti frater episcopi, comes Theodpaldus  , sororisque eius  filius Reginbaldus comes, auie  mee  Berthe patruus, occubuere. Reg. cont. Hepid. Frod. Witich.---Rome Ioannes XII, qui et Octauianus, papa CXXX, sedit annis uIII, mensibus Iu: qui tanti ordinis, heu proh dolor! oblitus, uanitati et spurcitie uitam suam deditus duxit. Al. an. seq.---Mogontie Fridericus archiepiscopus decessit eique Hatto  successit. Henricus quoque frater regis Baioarie dux moriens filium equiuocum successorem reliquit. Reg. cont.

956 Luitolfus dux Italiam hostiliter inuasit, fugatoque Beringario et filio eius, Papia urbe prouinciaque potitus est. Reg. cont.

957 Luitolfus dux commissa pugna Adalpertum uicit, cunctisque sibi 186 una eum regno Italie subiugatis, ipse eodem anno apud Plumbiam   immaturo obitu uita decessit et magno multorum  tuctu Moguntie sepultus est, Ottone filio adhuc paruulo superstite relicto. Et Burchardus Alamannie ducatum accipit  . Reg. cont. Witich.

958 Alawico Augie abbate defuncto, Eggehardus abbas XXIII prefuit annis Xu, qui ecclesiam sancti Ioannis Baptiste formoso inibi artificio construxit. Hepid. a. 959.---Nonnullis hominibus signa crucis in uestibus apparent. Eberhardus Argentinensis prepositus cum magno apparatu in cellam sancti Meginradi ueniens ibique regularem uitam instituens, post eius introitum XXu anno ad Dominum migrauit  .

959 Apud sanctum Gallum Anno  abbas prefuit anno paulo plus uno.

960 Apud sanctum Gallum Burchardus abbas  prefuit annis XIII  .

961 Otto rex filium suum equiuocum ex Adalheide regina regem eligi fecit, et ipse Italiam cum exercitu petiit. Signum in sole apparuit.

962 Otto rex Romam ueniens a Ioanne seu Octauiano papa imperiali unctione coronatur, ipseque papam pro sceleribus, que fama de illo uulgabat, arguens, eius corrigere turpitudinem non ualebat.

187 963 Otto imperator Natalem Domini Papie moratus ipso anno, cum propter alia, tum maxime propter pape Ioannis scelera, que magis magisque infamari audiebat, diiudicanda Romam uenit. Quo  comperto idem papa fugiens Campaniam petiit, ibique in siluis et montibus latitauit: in cuius locum a Romanis et imperatore electus uir uenerabilis Leo uIII, papaque CXXXIu, ordinatus est  .

964 Imperator Otto Natalem Domini Rome egit, eoque alias inde Italie partes lustrante, Romani, non multo post contra Leonem papam insurgentes, eum neci dare et Ioannem reducere moliuntur. Papa uero fugiens ex urbe in partes Spoleti ad imperatorem uenit, suas illi conquestus iniurias; cumque iratus imperator Romam infesto exercitu repeteret, mors illi Ioannis scelerati nuntiatur et Benedictus diaconus a Romanis papa postulatur. Abnuente uero imperatore, idem Benedictus eius nominis u, papa CXXXu, nolente imperatore ordinatus sedit mensibus  II, et ciuitas ab imperatore obsessa est tantaque fame oppressa ut modius furfuris XXX ueniret denariis; nec multo post, afflictis subactisque Romanis, imperator dedita urbe traditoque Benedicto, Leonem papam restituit eique subiectionem 188 et fidelitatem a Romanis sacramento promitti fecit. Qui tamen papa multis postea ab ipsis affectus est iniuriis. Regin. cont. Luitpr. hist. l. uI, c. II.---Eodem anno, rege Rome morante cum ceteris principibus, idem papa consecrationem capelle, celitus factam in cenobio sancti Meginradi, coram principibus scriptis confirmauit  .

 965 Otto imperator, Natalem Domini item Papie manens, indeque per montem Cenerum de Italia rediens octauam Epiphanie Curie egit. Burchardus uero dux Sueuorum, Italiam hostiliter inuadens, Adalpertum pugna uictum fugauit, fratremque eius Widonem occidit et ad imperatorem uictor rediit.---Ipso anno Brun Colonie Agrippine uenerabilis archiepiscopus, frater Ottonis imperatoris, obiit; cuius uita litteris edita a quibusdam habetur  .

966 Rome defuncto Leone, Ioannes XIII, prius Narniensis episcopus, papa CXXXuI, in ordine sedit annis plus minus uII  .

968 Eclipsis solis XI Kal. Decemb. facta  .

969 Hoc tempore, Rodfredus comes et Petrus prefectus cum aliis quibusdam Romanis Ioannem  papam comprehensum, et in castellum sancti Angeli retrusum, et in exsilium demum in Campaniam missum per X uel 189 amplius menses affligunt, donec, Rodfredo occiso a Ioanne quodam Crescentii filio, ad suam sedem uix tandem relaxatus rediret  . Regin. cont. a. 965.

970 Otto imperator Italicas iterum inuasit prouincias, Romamque ueniens iniurias domni pape grauiter in auctoribus sceleris, partim exsiliis, partim patibulis, uariisque penis et abominationibus uindicauit. Al. 967.

971 Otto imperator, cum in Italia moraretur, beatus uodalricus Augustensis episcopus, iam grandeuus et infirmus, cum Romam causa orationis  petisset, eum adiit et episcopatum suum Adalberoni  clerico, sororis sue Luitgarde et Peiere comitis filio, ab eo impetrauit  . Signum quoddam ignei coloris in celo apparuit.

972 Augie Eggehardo abbate ob res ecclesie in paupertatem redactas incusato et ab imperatore Ottone priuato, Ruodmannus prepositus, abbas XXIu, promotus prefuit annis XXIu nimisque abbatiam ditauit.---Synodus apud Ingelenheim ab episcopis collecta est, ibique beatus episcopus uodalricus et Adalbero sororis eius filius trangressionis canonum accusati, causa sua dicta et excusata, absoluti reuertuntur  .---Rome Benedictus uI, papa CXXXuII, prefuit anno I, mensibus X. Apud sanctum Gallum Notkerus abbas Iu annos prefuit.

973 Cum beatus episcopus uodalricus apud Dilingam  castrum cum Richwino comite, fratris sui Theobaldi filio, Pascha ageret, Adalbero clericus futurus post eum, ut sperabatur, episcopus, ibidem phlebotomatus subita morte periit Augusteque in basilica sancte Afre ab auunculo suo 190 episcopo sancto sepultus est. Ipse beatus episcopus inter alia bona abbatiam Uttenburam  , sibi subditam, libertatis priuilegio ab imperatore Ottone absolui impetrauit.---Otto imperator, per ipsum tempus Non. Maii subito mortuus, apud Parthenopolim, que Magedeburg dicitur, ubi archiepiscopatum summo studio fecerat, sepultus est, et filius eius Otto secundus regni pro eo iura suscepit. Sanctus quoque uodalricus Augustensis episcopus, longa infirmitate decoctus, anno etatis LXXXIII, episcopatus  uero L, feria sexta Iu Non. Iulii felici obitu  migrauit ad Dominum, et in basilica sancte Afre martyris a uenerabili Wolfgango Ratisbonensi episcopo tumulatus innumeris usque hodie claret miraculis; post quem Henricus Auguste episcopus factus prefuit annis IX. Burchardus  etiam dux Alemannie defunctus Augieque in capella sancti Erasmi conditus est, et Otto filius Luitolfi paternum pro eo ducatum recepit.

974 Rome Benedictus papa, criminatus a Romanis et a Crescentio Theodore filio in castello sancti Angeli custodie mancipatus ibique strangulatus est, et eo uiuente Bonifacius Ferrucii filius, papa ordinatus et post unum mensem expulsus, Constantinopolim postea petiit, et Benedictus uII, Sutrie prius episcopus, papa CXXXuIII ordinatus, sedit annis  IX  . Constantie, sancte memorie Conradus, episcopus uI Kal. Decembr. hac uita 191 decessit, et pro eo Gamenolfus annis plus minus Iu prefuit  .

976 Dissensio inter regem Ottonem et patruelem eius Henricum ducem Baioarie commota est  .

977 Apud sanctum Gallum Immo abbas prefuit annis uIII, qui templum patroni sui pro uiribus adornare studuit iuxta distychon illud in arcu ecclesie scriptum  . Discordia inter Ottonem ducem Sueuie  , et Henricum Baioarie ducem agitata.

978 Otto imperator contra Lotharium regem in Gallias duxit exercitum. Henricus dux Baioarie, et alius Henricus dux  . Augustensis quoque episcopus  Henricus rebellantes imperatori capti et exsilio mancipati sunt, ducatumque Baioarie Otto dux Sueuorum accepit.

 979 Constantie Gamenolfus episcopus obiit, eique Gebehardus nobilis et uenerabilis presul succedens XuI annis Ecclesiam rexit; qui basilicam sancti Gregorii in ripa Rheni abbatiamque suis ex prediis construxit  .

981 Otto imperator, peragrata Italia, Campaniam Calabrosque fines cum exercitu ingreditur.

982 Greci cum magnis copiis, conductis etiam pretio Sarracenis, Calabriam contra Ottonem imperatorem defendere aggressi, magnis utrinque 192 uiribus conserta  , primo uicti, et deinde noua manu succurrentibus Agarenis, exercitum nostrum perimunt, uel capiunt. Ipseque imperator in mari natando fugiens, ab hostibus captus, cum non agnosceretur, ab eis ad quoddam castrum maritimum  pro pretio, ut rogabat, adductus, a suis redemptus est. In eo conflictu nostris infaustissimo inter alios innumeros Henricus etiam Augustensis interceptus disparuit  , eique Etich in episcopatu successit.---Ipso anno Otto dux Sueuorum et Noricorum obiit, et post eum Conradus  dux Alemannie factus est, Henricusque ducatum Baioarie recepit. Annal. Saxo.

983 Otto imperator Rome infirmatus uI Idus Decemb. moritur; ibique honorifice in porticu sancti Petri tumulatur. Annal. Saxo.

984 Otto tertius, secundi Ottonis ex Greca coniuge filius, adhuc infantilibus annis rex pro patre, quibusdam primoribus inuitis, constitutus est, et magna cura educatus summa indole creuit.---Rome  Ioannes XIu, qui et Petrus, Papie prius episcopus, papa CXXXIX, sedit mensibus uIII; eumque Bonifacius Ferrucii filius, prius relegato Benedicto, male  ordinatus, Constantinopoli, quo fugerat, reuersus comprehendit, et in castellum sancti Angeli relegatum, fame, et, ut perhibent, ueneno enecuit eiusque sedem CXL papa inuasit.

985 Rome Bonifacius uII, postquam XI  mensibus male inuasam sedem occupauerat, subita morte periit; et mortuus, a suis cesus, confossus et triuiatim pedibus tractus, uix tandem clericis miserantibus humatus est.---Augie Ruodmanno abbate defuncto, Witegowo, XXu abbas, prefuit annis XII. Apud sanctum Gallum post Immonem uodalricus abbas prefuit annis u.

193 986 Rome Ioannes Xu  , papa CXLI, sedit annis X, mensibus uII; qui clericos suos parui pendens odio ab ipsis habitus est.

 987 Fames magna hoc anno facta.

990 Apud sanctum Gallum uodalricus abbas et Eggehardus magister doctus obierunt, et Gerhardus abbas factus prefuit annis XI.

991 Theophania Greca imperatrix, mater Ottonis regis, nono uiduitatis anno obiit. Apud sanctum Gallum Foillanus Scottus eruditus hac uita decessit.

994 Conrado rege Burgundie mortuo  , et apud sanctum Mauricium sepulto, Rodolfus filius, licet ignauus, regium ibi nomen per annos circiter XXXuIII occupauit; sub quo, cessante iure, uiolentia et rapine in illo regno, ut non facile propelli possint,  adoleuere, ibique, ut hodie apparet, cum suis complicibus regnum obtinuere.

995 Henricus dux Baioarie obiit, et filius eius ex Gisela Conradi regis Burgundie filia, itidem Henricus, imperator postea futurus, ducatum interim obtinuit. Huius soror Gisela Stephano regi Hungariorum, cum se ad fidem Christi conuerteret, quasi uere, iuxta nomen suum, fidei obses  , in coniugium 194 data, eleemosynis ceterisque bonis operibus inibi intenta consenuit. Constantie Gebehardus episcopus uenerabilis obiit, et in basilica sancti Gregorii pape a se constructa sepultus quiescit, eique Lantpertus habitu et professione monachus, in episcopatu succedens, prefuit annis XXIII; qui templum sancte Marie ex parte diruens ampliauit.

 996 Otto rex Italiam cum exercitu petiit sibique rebelles coarctauit.

997 Otto rex, subactis rebellibus, Italia Romaque potitus est.---Et Gregorius u, qui et Bruno, filius Ottonis ducis  , papa CXLII ordinatus, et Otto ab eo imperator coronatus est. Qui uenerabilis papa, canonicam ibi disciplinam reparare satagens, sedit annis III, mensibus IX. Augie Witegowone abbate priuato, Alawicus, abbas XXuI promotus, Rome ab ipso papa consecratus et priuilegio donatus est.---Conradus Alamannorum dux obiit, et pro eo Herimannus  ducatum 195 accepit, qui et ipse  filiam Conradi regis Burgundie Gerbirgam in matrimonio habuit; ex qua filium equiuocum tresque filias reliquit.

999 Otto imperator iterum Italiam cum exercitu inuisit.

1000 Mortuo in Italia Wideroldo  Argentine Ecclesie episcopo, Alawicus Augiensis abbas episcopus pro eo ab imperatore, et Werinharius Augie abbas XXuII statutus prefuit annis uI.---Rome quoque defuncto Gregorio papa, Siluester secundus, qui et Gerbertus, primo Remorum, post Rauennatium archiepiscopus, seculari litterature nimium deditus et ob hoc curioso imperatori admodum amatus, papa in ordine CXLIII ordinatus sedit annis u. Annal. Saxo an. prec.

 1001 Otto imperator Italiam sibi quaquauersum subditam lustrat. Apud sanctum Gallum Burchardus abbas prefuit annis XXIII.

1002 Otto imperator in Italia in castro Paterna  anno regni XIX, X Kal. Febr. immaturo obitu decessit, et inde asportatus, intestinis Auguste conditis, Aquisgrani sepelitur. Et Henricus Baioarie dux, assumptis insignibus regni, rex pro eo regnauit annis XXIII. Ditm.

1003 Henricus rex, Henricum marchionem  sibi rebellantem petens, plurima eius diruit castella.  Ernust comprehenditur, Brunone regis fratre et Henrico uix fuga dilapsis. Argentina a Herimanno  duce Alamannie 196 regi rebellante spoliata, et diuinitus in auctores sceleris grauiter uindicatum est et ab ipso duce sacro loco satisfactum. Ditm.

1004 Henricus rex, per ueronam Italiam cis Padum petens, omnes sibi partium illarum ciuitates subiecit. Papiam ipsa qua coronatus est die irrumpens gladio et igne perdomuit. Inde, acceptis obsidibus, in Saxoniam reuersus post paucos dies in Sclauos arma conuertit, Bemanisque ad pristinam seruitutem tributumque redactis, Bolizlaum etiam ducem Sclauorum Bolanorum cum tota gente sua subiugauit, et in Saxoniam uictor rediit. Ditm.---Herimannus  dux Alemannie obiit, eique filius eius Herimannus, puer  omni populo acceptabilis, in ducatu successit. Al. an. 1003.

1005 Fames magna facta est. Rome post Gerbertum Ioannes XuI, papa CXLIu, sedit anno I  .

1006 Augie Werinhario abbate defuncto, fratres Henricum monachum elegerunt. Sed rex Henricus eius insolentiam, quamuis ab eo pecunias accepisset, detestatus, fratribusque apud se accusatis infensus, Immonem quemdam Gorziensem abbatem, qui et Prumiam ipso tempore tenebat, uirum austerum  ,  ipsis inuitis preposuit. Unde nonnullis ex ipsis sponte locum illum relinquentibus, quibusdam etiam ab eo ieiuniis, 197 uerberibus exsilioque grauiter afflictis, nobile monasterium in magnis uiris, libris et ecclesie thesauris graue, peccatis exigentibus, pertulit detrimentum, sicuti Ruodpertus monachus nobilis et docte facetus, matris mee patruus  prosa, rhythmo, metroque flebiliter deplangit  . Rome Ioannes XuII, qui et Fasanus, papa CXLu ordinatur  .

1007 Henricus rex summo studio apud castrum suum Babenberg nobilem et diuitem episcopatum construxit, primusque ibi hoc anno episcopus promotus est Eberhardus.

1008 Luitolfo uiro docto Treuirensi archiepiscopo  defuncto, Megingaudus pro eo archiepiscopus a rege promouetur; sed Adalbero clericus, regine Cunegundis  germanus, quibusdam fauentibus, ad archipresulatum quasi ex regio promisso sibi debitum adnisus, Treuirense palatium presidiis occupat, et cum fratribus suis Theoderico Metensi episcopo et Henrico  Baioarie duce, Fridericoque comite  , adnitente etiam cum aliis multis Gerhardo item comite  , contra regem rebellauit; qui tamen omnes a rege post aliquod temporis spatium subacti sunt, et Henricus ipse Baioarie ducatu priuatur. Ditm.---Ipso anno Henricus rex, cognita tandem post duos annos Immonis crudelitate, remoto eo, Bernardum uirum doctum et pium, Prumiensem monachum, Augie constituit abbatem; qui gratanter  susceptus fratres dispersos 198 recolligit, et a Lantperto Constantiensi episcopo abbas eius loci XXIX consecratus, magna insignis scientia et pietate prefuit annis XL.

1009 Wolferadus comes Hiltrudem Piligrini, et Berhtrade filiam  uxorem duxit, ex qua postea, me Herimanno annumerato, Xu liberos procreauit.

1010 Senior Wolferadus comes, paternus auus meus, clemens et iustitie tenax, inter suosque preclarus, Iu Non. Martii iam senex moritur  .

1011 Willigisus Moguntiensis archiepiscopus obiit, eique Erchenbaldus successit.---Theodoricus dux partis  Lotharingorum sub ipsa pene presentia regis a Henrico Baioarie dudum duce, et quibusdam  Lotharingis captus et abductus est; quo tamen postea relaxato, Henricus ipse gratiam regis ducatumque suum recepit. Ditmar.

1012 Conradus dux Carentani, filius Ottonis ducis fraterque Brunonis  dudum pape, obiit, et priuato filio eius puero Conrado, Adalbero  ducatum accepit. Al. an. pr.---Herimannus quoque Iunior dux 199 Alemannie  defunctus Ernustum sororis sue Gisele maritum successorem accepit. Ditmar.

1013 Rome defuncto Sergio papa, Benedictus uIII, papa CXLuII, sedit annis ferme XII. Al an. prec. Herimannus ego Xu Kal. Aug. natus sum. Henricus rex Italiam cum exercitu petit.

 1014 Henricus rex Rome imperiali a Benedicto papa coronatur benedictione. Ditmar.

1015 Ernust dux Alemannie in uenatu ab Adalberone comite feram appetente sagitta uulneratus interiit, et ducatum eius filius equiuocus, uiduam uero Giselam Conradus filius Henrici filii Ottonis ducis, futurus postea imperator, accepit. Ditmarus. Megingaudus Treuirorum archiepiscopus obiit eique Poppo, uir uenerabilis, frater ipsius ducis Ernusti  , successit.

1017 Godefridus dux partis Lotharingorum  Gerhardum comitem  , Conradi, postea imperatoris, auuncunlum commisso prelio uicit. Ditm.

1018 Constantie Lantperto episcopo defuncto, Ruodhardus presulatum accepit, annisque ferme u  prefuit. Ditmarus.

1019 Conradus adolescens, filius Conradi quondam ducis Carentani, auxiliante patruele  suo Conrado, postea imperatore, Adalberonem tunc 200 ducem Carentani, apud Ulmam pugna uictum fugauit. uid. supra a. 1012.

1020 Benedictus papa ab imperatore inuitatus Babenberg uenit ibique ecclesiam sancti Stephani dedicauit  . Werinharius Argentine episcopus; auxiliantibus quibusdam Sueuis, Burgundiones inuasit et conserto prelio uicit. Annal. Saxo a. 1019. Ego Herimannus litteris traditus sum XuII Kal. Octobr.

1021 Terre motus magnus Iu Idus Maii, feria uI, factus. Heribertus  Colonie Aggripine archiepiscopus,  uir magne sanctitatis, hac uita decedens multis miraculis claruit, eique Piligrinus successit. Erchenbaldo defuncto Aribo archipresul efficitur. Necrol. Fuld.---Post Wolfpotonem [Wolbodonem]  quoque Leodicensem Durandus antistes promouetur. Irmendrudis etiam Buochaugiensis abbatissa uenerabilis X Kal. Martii obiit, eique Abarhild abbatissa successit. Ex quo tempore, locus ille magis magisque in deterius defluere cepit. Henricus imperator in Italiam expeditionem mouit. Werinharius frater meus Kalend. Nouem. nascitur.

1022 Henricus imperator, Campaniam petens, Beneuentum intrauit, Troiam oppugnauit et cepit, Neapolim, Capuam, Salernum aliasque eo locorum ciuitates in deditionem omnes accepit, et Nordmannis  quibusdam, qui tempore eius illo confluxerant, quoddam, ut fertur, illis in partibus territorium concessit; sicque per urbem transiens Romanam uictor rediit in Germaniam. Hepid.; Leo Ost. l. II. Pestilentia in exercitu orta multos exstinxit; inter quos Ruodhardus Constantie episcopus et Burchardus abbas de cenobio sancti Galli obierunt. Necrol. Fuld.; Hepid.; Burchard. de Casibus. Et pro his Heimo episcopus 201 annis ferme Iu, Theodebaldusque abbas XI annis prefuerunt. Notkerus  quoque magister, et alii prestantes fratres, apud sanctum Gallum decesserunt.

1023 Ratisbone post Gebehardum episcopum castum uirum, et singularibus quibusdam moribus et munditiarum ornatusque insueto quodam amore  famosum, et in diuinis officiis nimis studiosum ab hac luce subtractum, alter item Gebehardus Augustensis canonicus successit  .

1024 Rome defuncto Benedicto, frater eius Ioannes XuIII ex laico papa CXLuIII ordinatus sedit annis ferme IX.---Henricus quoque imperator, III Idus Iulii absque filiis diem obiens, apud episcopatum Babenbergensem, a se constructum, quem omnium prediorum et thesaurorum suorum reliquerat heredem, in basilica Sancti Petri sepelitur. uita. ---Deinde cum Conradus Senior  , filius Henrici et Adelheide, et patruelis eius Conradus filius Conradi ducis  ex Mathilde  ad regnum 202 precipue adniterentur, habito apud uillam Kambam  principum conuentu. Senior Conradus  rex promotus, et ab Aribone archiepiscopo Moguntiaci unctus est uI Idus Septembr. Nec multo post uxor eius Gisela a Piligrino archiepiscopo Colonie  regina nichilominus benedicta XI Kal. Octob. Wippo.

1025 Rebellio et discordia multa contra Conradum regem a patruele eius Conrado et Ernusto duce Alamannie, priuigno  eius; Welph  quoque Sueuigena comite, et aliis pluribus facta. Hepid.

1026 Rex Conradus, sedatis ex parte rebellibus, circa tempus Quadragesime cum exercitu Italiam adiit et, Pascha uercellis acto, totam, preter Lucam urbem Tuscie, Italiam in cis Romanis partibus sibi subiugauit. Ernust dux Alemannie, cum eo ipso anno, interpellante matre, pacificatus, Campidonensem  loco beneficii abbatiam accepit suisque militibus distribuit, nec multo post, prauo auersus consilio, iterum rebellauit. Wippo.---Ipso anno Constantie Heimo episcopus subita morte pleuresi tactus decessit, eique Warmannus successit, annis ferme uIII. Burchardus quoque Campidonensis et Rhenaugiensis  abbas obiit, eique Rhenaugie Pirhtilo abbas substituitur. Brun Augustensis episcopus et Welph comes predis et incendiis inter se mutuo debacchantur. Wippo.

1027 Conradus rex, acto Yporegie  Natali Domini, in ulteriora 203 progressus, Luccam cum Reginhero Marchione in deditionem accepit, Romamque perueniens a Ioanne papa in die sancto Pasche imperator coronatus est, subactaque Italia tota reuersus, in Alemannia apud Ulmam placitum habuit ibique ad deditionem Ernustum ducem priuignum suum et Welph comitem cum aliis accipiens per aliquod tempus exsilio deputauit. Wippo; Hepid. Kyburg castrum Werenharii comitis adhuc renitentis aliaque nonnulla rebellium castra capta sunt. Conradus  etiam patruelis eius sese imperatori tradens in exsilium nichilominus mittitur. Hepid. an. 1033.--- Werinharius Argentine presul Constantinopolim ab imperatore legatus dirigitur, ibique insequenti anno defunctus Wilihelmum successorem accepit. Hiltegart Buochaugie abbatissa efficitur.

1028 Henricus filius imperatoris Aquisgrani in die sancto Pasche rex a principibus cunctis adhuc puer electus, a Piligrino Coloniense archiepiscopo unctus est  . Wippo.

1029 Imperatore Ratisbone paschale festum agente, Brun Augustensis episcopus, summus symmista eius uita inibi decessit, Augusteque in incepta sancti Mauricii sepultus basilica Eberhardum accepit succesorem. Wippo.

 1030 Ernust dux, cum exsilio relaxatus ducatum suum recepisset, prauorum consilio usus, et denuo imperatori refragatus ducatu priuatur, et frater eius Iunior Herimannus, dux Sueuorum efficitur. Hepid.---Conradus imperator, iam dudum inimicitiis cum Stephano Ungariorum rege conflatis, Pannoniam  petiit, et, quantum fluminibus et paludibus non obstantibus poterat, Rabam usque deuastauit. Wippo. ---Interim in Alemannia cum Ernust dudum dux, eiusque complices paruis uiribus contra imperatorem agitantes, predis circa siluam Martianam  populares 204 infestarent, a Manegoldo  comite ex Augiensi militia obseruati, et XuI Kal. Septemb. conserto prelio uicti sunt. Ipsoque Manegoldo ibidem perempto, Ernust pridem dux, et Werinhere comes caput rebellionis, Adalbertus quoque et Werin nobiles milites cum aliis ceciderunt; et Ernust Constantie, Manegoldus uero Augie sepulti sunt. Wip.---Burchardus Augiensis monachus Ratisbone apud sanctum Emmerammum abbas promouetur.

1031 Pax cum Stephano rege Hungarorum redintegratur   . Aribo Moguntine sedis archiepiscopus, Romam orandi gratia petens, hac uita decessit; eique in archipresulatu Bardo uita et habitu monachi uenerandus successit. Wippo.

1032 Rodolfus ignauus Burgundie regulus obiit, et diadema eius regnique insignia Conrado imperatori per Seligerum allata sunt. Imperatoreque ipsis diebus contra Misiconem Sclauorum, qui Boloni uocantur, regem exercitum ductante, Odo, sororis eiusdem Rodolphi filius, princeps Gallice Campanie, regnum Burgundie inuasit, captisque Nuenburg et Murtena castris, sua in eis presidia imposuit. Hepid. Wip.---Bern. Augie abbas, missis Romam cenobii sui priuilegiis, a papa Ioanne item priuilegium  , cum sandaliis ut episcopalibus indumentis missas  205 ageret, accepit. Unde permoto Warmanno Constantiensi episcopo apud imperatorem, quasi sui peruasor officii et honoris, accusatus, eo usque ab utrisque  coarctatur, donec idem [Bern. supplet: cum sandaliis priuilegium ipsi episcopo traderet, publice in synodo sua, id est] in Cena Domini sequentis anni incendendum. Ipso anno Buochaugiense cenobium III Idus Ianuarii incendio flagrat. Bertha auia mea femina satis religiosa XXIII uiduitatis anno, XI Kal. Ian. decessit.

1033 Imperator post Natalem Domini Burgundiam petiit, Murtenam obsedit; sed, impediente hiemis algore, nichil inibi se dignum potuit efficere. Unde rursum estate ipsam Odonis prouinciam, Gallicam inuadens Campaniam, predis et incendiis deuastauit, donec ipse Odo supplex ad eum ueniret et clementer susceptus satisfactionem, licet ficte, promitteret. Hepid.; Wip.---Rome, defuncto Ioanne, Benedictus  IX, qui et Theophylactus, papa CXLIX ordinatus, licet indignis tanto ordini moribus et factis, sedet annis plus XII. Eclipsis solis III Kal. Iulii circa uII diei horam facta  .

1034 Imperator, iterum Burgundiam cum magnis petens copiis, omnia cis Rodanum castella subiecit; Murtenam diruit, Genuensem [Geneuensem] urbem intrauit, Lugdunensem archiepiscopum Burchardum  , hominem genere nobilem et strenuum, sed per omnia scelestum et sacrilegum cum multis aliis principibus in deditionem accepit, subiugatoque Burgundie regno rediit. Wippo.---Ipso anno Warmanno Constantiensi episcopo mortuo  frater eius Eberhardus 206 succedens plus XII prefuit annis. Megenbardo quoque presule Wirzeburgense  defuncto, Brun, patruelis imperatoris, filius scilicet ex Mathilde Conradi ducis, episcopatum die Pasche accepit.---Apud sanctum Gallum etiam Theopaldo  abbate decedente, Nordpertus successit. Pagani Sclaui, Leutizi dicti, Saxonie terminos infestant. Annal. Hildesh.

1035 In Italia minores milites, contra dominos suos insurgentes et suis legibus uiuere eosque opprimere uolentes, ualidam coniurationem fecere. Ad quos cercendos cum primores adunati pugnam inirent, multi utrinque ceciderunt: inter quos etiam Astensis episcopus uulneratus interiit. Hepid.---Adelberto dux Carentani et Histrie, amissa imperatoris gratia, ducatu quoque priuatus est  . Leutizi Wirbinam castellum clam proditum capiunt multosque nostrorum occidunt, uel captiuos abducunt. Imperator, ui transito Albia flumine, prouinciam eorum ingrediens late uastat. Annal. Hildesh.  Wip.---Synodus magna apud Triburiam ab imperatore collecta est  .

1036 Piligrinus Coloniensis archiepiscopus decessit eique Herimannus Ottonis secundi imperatoris ex filia nepos successit. Wipo.---Gebehardus secundus Ratisbonensis episcopus XuI Kal. Martii obiit; pro quo tertius Gebehardus, Conradi imperatoris ex matre Adelheide frater, episcopus ordinatur. Chron. August.; alii an. pr.---Henricus rex, filius imperatoris, Chunichildem Chutonis, Danorum et Anglorum regis filiam, regalibus sibi apud Nouiomagum nuptiis copulauit uxorem. Annal. Hildesh.---Conradus patruelis imperatoris patris sui ducatum in Carentano et in Histria, quem Adelbero habuerat, ab imperatore recepit. Iidem.---Heremannus quoque dux Alemannie  marcham soceri sui Meginfridi  in Italia ab imperatore accepit. Leutizi Sclaui imperatori uectigales facti. 207 Burchardus, Lugdunensis archiepiscopus, imo tyrannus, et sacrilegus ecclesiarum depredator, adulter, incestuosus, cum uodalrici  Selegeri filium bello peteret, ab ipso uictus et captus, imperatorique adductus, ferro compeditus et custodie mancipatus multis annis detinetur in uinculis. Glaber.---Imperator hieme Italiam petit. Sanctimoniales a domna Irmingarda, Welf comitis uidua apud Altorf pro clericis collecte sunt  .

1037 Imperator, celebrato uerone Natale Domini, per Brixiam et Cremonam Mediolanum peruenit; inde Papiam adiens, Herebertum Mediolanensem archiepiscopum, infidelitatis accusatum apprehendi iussit, eumque Popponi patriarche Aquileiensi custodiendum commendauit; qui fuga elapsus cunctis uiribus eidem imperatori rebellare contendit. Wip.; Otto Fris.---Imperator, paschali festo Rauenne acto, territorium Mediolanense repetiit, urbem obsedit,  castella, uillas omniaque circum ad rebelles pertinentia uastauit. Coniuratorum uero manum facile compescuit, eisque legem, quam et prioribus habuerant temporibus, scripto roborauit. Hepid.---Papa Benedictus Cremonam ad imperatorem uenit. Episcopi Placentinus, Cremonensis et uercellensis incusati ab imperatore, captique et in exsilium missi sunt. Annal. Hildes.; Wip.---Ipso anno pugna inter Odonem Gallice Campanie principem, et Gozzilonem  Lotharingorum ducem commissa, Odo uictus et cum suis fugatus in ipsa fuga peremptus interiit. Rod. Glaber. hist. l. III, c. 9.

208 1038 Cum imperator Natalem Domini Parme ageret, orto inter Parmenses ciues et exercitum tumultu, multi ceciderunt, et pluribus ciuium trucidatis,  ipsa ciuitas incendio consumpta est. Wippo; Otto Fris.---Papa archiepiscopum Mediolanensem imperatori adhuc rebellantem excommunicat. Wippo.---Imperator cum ultra Romanas partes peragrasset, indeque per Adriatici maris oras remearet, mense Iulio  ingens exercitum pestilentia inuasit, et plurimos passim exstinxit; inter quos Chunichildis regina, Henrici regis uxor XuII Kal. Aug.  defuncta, et ad castrum Lindburg translata ibique sepulta est. Wip.---Herimannus quoque dux Alemannie suis admodum flebili morte X Kal. Aug. occumbens  , Tridenti tumulatus est. Otto Fris.; Wip.---Imperator, de Italia reuersus, Solodori colloquio habito, plurimos Burgundionum primores tam sibi quam filio suo subiectionem sacramento firmare cegit.---Ipso anno, Stephanus Hungarorum rex, cum ante plurimos annos se cum tota gente sua ad Christi fidem conuertisset, ecclesiasque multas et episcopatus contraxisset [leg. construxisset], et [in] regnum suum probis  mitissimus operam impendisset, Petrum,  sororis sue filium, de uenetia,  natum pro se regem constituens, obiit. Wippo; Annal. Saxo.

209 1039 Conradus imperator, apud Traiectum Fresie urbem Pentecosten agens, III  Nonas Iunii inopinata morte subito decessit, et Nemetum allatus ibique sepultus est; et filius eius rex Henricus gubernacula regni suscepit.---Reginbaldus quoque Nemetensis episcopus, uir uita et habitu monachico uerendus, III Idus Octob.  decessit, eique Sibicho fama longe dissimilis successit. Conradus etiam dux Carentani, et Adelbero emulus eius, qui ante cum ducatum tenuerat, ipso anno obierunt. Annal. Hildes.---Henricus rex, mota in Bemiam expeditione, cum dux gentis Brezizlaus filium suum ei obsidem misisset, seque ipsum uenturum  et imperata facturum, licet ficte, promisisset, statim rediit. Petrus rex Hungarorum hieme terminos  regni sui inuadens, predis, incendiis et captiuitate depopulatur. Al. an. seq.

1040 Henricus rex, Bemiensem ducem iterum rebellantem petens, ad prestructionem seu munitionem silue citra et ultra expugnandam, partem expeditam exercitus per deuia saltus in prouinciam misit; sed cum XI Kal. Sept. istac, crastina uero die illac milites, siluosa difficilia et obstructa loca ingressi, casso labore iam fatigabundi, firmissimam quamdam machinam oppugnatum aggredi frustra tentarent, irruentibus undique Bemanis cesi, capti fugatique sunt; et qui in prouincia adhuc ex nostris remanserant, interueniente Gunthario Eremita  incolumes educti redierunt. Rex uero 210, plurimis militum et procerum amissis, infecto interim negotio  discessit. Annal. Saxo; Hepid.---Eberhardus Babenbergensis Ecclesie primus episcopus anno promotionis XXXIII decessit, cui Suidegerus, natione Saxo, uir laudabilis successit. Necrol. Fuld.

1041 Henricus rex, reddito Bemano duci obside filio suo, captiuos in silua captos redemit, secutaque estate collecto grandi exercitu prouinciam ipsam per deuia ingressus predis et incendiis cuncta deuastat, donec dux malis subactus pacem postularet, sui deditionem et cum tota gente subiectionem, Ratisbonamque se ad regem uenturum, et imperata facturum, fidelibus regis ad se uocatis, promitteret, quod etiam rege discedente mox factis impleuit. Hepid. ---Ipso anno Hungari perfidi, Ouonem quemdam regem sibi constituentes, Petrum regem suum occidere  moliuntur. Qui, uix fuga lapsus, primo ad marchionem nostrum Adelbertum sororis sue maritum   profugus uenit, indeque ad regem Henricum ueniens, pedibusque eius prouolutus ueniam et gratiam implorauit et impetrauit. Hepid.; Annal. Hildes.

1042 Henricus rex hieme Burgundiam inuasit multosque principum se illi subiicientes suscepit, nonnullaque legitime diiudicauit.---Ouo Hungarorum tyrannus ob susceptum a rege nostro Petrum diuisit bifariam exercitum suum; fines Baioarie ex utraque Danubii parte depredans et incendens populatur; sed una pars exercitus eius a septentrionali parte Danubii 211 ab Adelberto marchione, et filio eius Luitpoldo ad internecionem cesa est. Chron. August.---Henricus quoque, autumno Pannonias petens, Heimenburg et Brezesburg euertit, septentrionalem  Danubii partem, quia flumina australem et paludes munierant, usque ad Grana flumen uastauit, seu in deditionem accepit; et pars exercitus, bis numero Hungariam incursantibus congrediens, strages magnas effecit, et subactis partium illarum Hungaris, cum Petrum recipere nollent, quemdam alium ex illis, apud Bemanos item exsulantem, ducem eis constituit; quem tamen Ouo statim post discessum regis resistere non ualentem in Bemiam repulit. Annal. Hildes.---Poppo patriarcha Aquileiensis obiit, eique Eberhardus Augustensis canonicus a rege promotus successit.

1043 Gisela imperatrix apud Goslare, quamuis, a sortilegis nonnunquam uera sibi predicentibus decepta, filio regi se superuicturam crederet, dysenterie morbo XuI Kal. Martii decessit, et Nemetim  iuxta maritum imperatorem sepulta est. Aestas pluuiosa frugum et uindemiarum penuriam effecit. Henricus rex, iterum Pannonias petens, ab Ouone uix impetrante pactum, satisfactionem, obsides, munera regnique usque ad Litha flumen partem accipiens discessit. Inde in Alemanniam ueniens, in synodo Constantiensi, cunctis qui contra se deliquerant primum ipse debitum omne dimisit; deinde precibus et adhortationibus omnes presentes Sueuigenas, 212 postea, in aliis regni sui prouinciis idem actum iri satagens, dimissis debitis et inimicitiis sibi inuicem reconciliauit, pacemque multis seculis inauditam efficiens per edictum confirmauit. Exin Willehelmi Pictauiensis filiam sponsam suam accipiens, et Moguntiaci reginam ungi faciens, regales  apud Ingelenheim nuptias celebrauit, et, in uano histrionum fauore nichili pendendo, utile cunctis exemplum, uacuos eos et merentes dimittendo, proposuit. Chron. August.---Ubi etiam Luitpaldus Adelberti marchionis filius, magne uirtutis et pietatis adolescens, ab ipso rege marchio promotus et post paucos dies defunctus Treuiri a patruo suo Poppone archiepiscopo sepultus est. Hepid.

1044 M. G. Maxima pestis pecudum: et hiems satis dura et niuosa magnam uinearum partem frigore perdidit, et frugum sterilitas famem non modicam effecit.---Gozzilo dux Lotharingorum  moriens Gozziloni filio, quamuis ignauo, ducatum suum a rege Henrico promissum relinquere disposuit. Sed alter filius eius Godefridus iam dudum dux  , cum ducatum fratri debitum contra fas  a rege sibi obtinere nequiuisset, iusiurandum fidemque postponens, rebellare pio regi presumit.---213 Ouo rex cum iusiurandum pactumque infregisset, Henricus rex cum perparuis copiis Pannonias petiit; quem Ouo, qui maximum parauerat exercitum, in tantum despexit ut eum, quasi facile occidendum seu capiendum, prouinciam ingredi sineret. Sed Henricus cum parte copiarum Rabam fluuium festine in diuino confisus auxilio transuadauit, pugnam cunctis militibus passim festinantibus iniit, et in prima congressione innumerabilem Hungarorum exercitum fugauit et prostrauit, et paucissimis suorum amissis ipsemet fortissime pugnans gloriosissimam uictoriam adeptus est III Nonas Iulii. Et, Ouone rege uix fuga elapso, omnes Hungari ad deditionem  Henrico regi cateruatim concurrunt subiectionem seruitiumque promittunt. Ipse uero, ut erat per omnia piissimus, Petrum iam dudum expulsum regno suo restituit, Hungaros petentes lege Baioarica donauit ipseque cum triumpho in regnum suum rediit. Nec multo post idem Ouo, a Petro rege comprehensus, scelerum suorum penas capite plexus persoluit  .

Eodem anno Ludouicus comes  Reginboldum principem, regine Agnetis auunculum, sed Henrico regi inimicum, dum quoddam castellum eius, quod mons Piligarde dicitur, magna cum manu expugnare pararet, cum parua militum suorum copia pugnam iniens uicit, multisque cesis reliquos fugauit.---Romani Benedictum  papam multis criminatum  sede sua pellunt et Siluestrum quemdam in locum eius statuunt; quem tamen postea Benedictus, quibusdam sibi fauentibus, excommunicatum depulit, sedique sue redditus seipsum postea priuauit et alium  pro se ob auaritiam contra canones ordinauit  .---Heribertus Mediolani archiepiscopus obiit. Beggelinheim castellum Godefridi 214 a rege destruitur. Gebehardus Rauennas archiepiscopus obiit, et pro eo Wideger constituitur  .

1045 M. G. Reginolt  , et Gerolt Burgundiones regi apud Solodorum ad deditionem uenerunt. Otto  palatinus comes paschali hebdomada dux Alemannie apud Goslare a rege constituitur. Petrus rex Henricum regem in festiuitate Pentecostes ad se inuitatum magno apparatu suscepit, et maximis muneribus donauit, eique regnum Pannoniarum, principibus Hungarorum fidelitatem illi et successoribus eius iuramento firmantibus, reddidit; quod tamen ab eo ipse, dum uiueret, possidendum recepit. In  quo uidelicet itinere rex quoddam uetus solarium  ascendens cum multis aliis, edificio cadente, corruit, ipsoque, Deo protegente, illeso, Brun Wirzeburgensis episcopus lethaliter cum aliis collapsus, post unam hebdomadam  uII Kal. Iunii obiit, et, ad sedem suam reportatus ibique sepultus, Adalberonem successorem suscepit. Auent. Brunner. Godefridus dux  rebellioni sue desperans, regique ad deditionem ueniens, in custodiam mittitur  . Wido Mediolani archiepiscopus constituitur. Sclaui, qui Luitici  dicuntur, Saxonie terminos inquietantes regi, illo cum copiis militum uenienti, se tradunt, et solitum censum promittunt.---Autumnali tempore Guticarius [al., Guntharius] eremita  ad Christum migrauit, et in  Braga Bemie urbe sepultus quiescit. Per idem tempus regale colloquium, apud Triburiam condictum, grauis regis infirmitas prepedit. Quo etiam tempore Agnes regina filiam regi peperit.

 215 1046 M. G. Rex Natalem Domini in Saxonia apud Goslare celebrauit. Magna mortalitas multos passim exstinxit. Eggehardus marchio  ditissimus subito moriens prediorum suorum regem reliquit heredem. An. Sax.---Rex paschale festum apud Traiectum Fresie urbem egit, et subsecutis diebus, nauali expeditione in Phladirtingam  fretum traiiciens, pagum quemdam, quem Theodoricus marchio sibi usurpauerat, ab eo eripuit; unde idem postea rebellionis causam sumpsit. Sanctum autem Pentecosten Aquisgrani faciens Godefrido duci e custodia relaxato, sibique procedenti terra tenus prostrato ducatum suum  misertus reddidit. Quibus etiam diebus Widgerum, qui Rauenne presulatum iam biennio inepte et crudeliter, nondum  consecratus, tenebat, ad se uocatum episcopatu priuauit  . Sequenti tempore rex in Italiam expeditionem parat. Fridericus frater Henrici ducis Baioarie, dux Lotharingorum  , pro Godefridi fratre ignauo Gozzilone constituitur.---Subsecuto autumno Hungari, pristine perfidie sue memores, Andream quemdam regem sibi statuunt, Petrum regem, multis aduenarum qui pro eo pugnauerant occisis, uariis cum coniuge sua [Gott., iniuriis affectum postremo oculis  priuant, et in quemdam locum cum eadem coniuge sua] alendum deputant; multis etiam per idem tempus peregrinis inibi exspoliatis, exsulatis atque necatis.---Quo comperto, rex Henricus, qui iam ualido exercitu congregato in Italiam 216 iter ceperat, nimis indoluit; sed tamen expeditionem non deseruit. Itaque coadunato exercitu Papie  synodum celebrauit. Inde Placentiam ueniens, Gratianum, quem, expulsis prioribus, Romani papam statuerant  , ad se uenientem honorifice suscepit, sicque, cunctis prospere cedentibus, iuxta Natalem Domini, non longe ab urbe Roma apud Sutriam  synodo item acta, causaque erroneorum pontificum diligentius uentilata, Gratianum papam conuictum pastorali baculo priuauit  . Dein, omnium, tam  Romanorum quam aliorum, assensu Suidgerum episcopum, qui post Eberhardum primum secundus Babenbergensem sexto iam anno regebat Ecclesiam, nimium reluctantem, summum Romane Ecclesie elegit pontificem; sicque circa uigilias Natalis Domini ipsam ingrediuntur urbem. Eadem nocte bone memorie Eberhardus Constantiensis Ecclesie episcopus, inibi in porticu sancti Petri sepeliendus, obiit XIII episcopatus sui anno.

 217 1047 M. G. In ipsa Natalis die Domini  prefatus Suidgerus, natione Saxo, apostolice sedi papa ex more consecratus et nomine auctus Clemens secundus uocatus est. Qui mox ipsa die Henricum regem et coniugem eius Agnetem imperiali benedictione sublimauit; peractisque missarum solemniis, ipse domnus papa et imperator cum imperatrice ita, ut erat coronatus, ad Lateranense palatium cum ingenti gloria proficiscuntur, cunctis ciuibus Romanis mirantibus, honoremque singulis quibusque pro facultate obiter impendentibus, completisque Rome cum summa pace aliquot diebus, imperator magnam exercitus partem patriam redire permittens, ipse cum reliquo ad ulteriora contendit.---218 Circa idem tempus imperator presules nonnullos constituit,  inter quos Rauennati Ecclesie Hunfridum cancellarium suum in Italia; Constantiensi Theodericum per alias prouincias cancellarium suum et archicapellanum, et Aquisgrane prepositum; Argentine Herandum Spire prepositum pro Willehelmo  autumnali tempore defuncto; uirudinensi Theodericum Basilee prepositum et capellanum suum, pontifices prefecit. Imperator uero Roma egressus nonulla castella sibi rebellantia cepit; prouincias, prout uidebatur, disposuit; duces Nortmannis, qui in illis partibus commorantur, et aliis eo locorum urbibus constituit. Sed socru  imperatoris de monte Gargano Beneuentum reuersa, orto tumultu Beneuentani ciues quibusdam  eam iniuriis afficiunt. Unde, seueram ab imperatore uindictam metuentes, eique se subdere non presumentes, rebellionem ineunt  . Sed imperator, qui magna, ut dictum est, ex parte exercitum iam remiserat, et ad alia occupato animo iam patriam tendebat, tantam tunc temporis ciuitatem expugnatum aggredi distulit, interimque eo infecto negotio, sed alias uniuersa Italia parente pacataque, redire disposuit. Interea imperatrix Agnes, que Rome ab imperatore digressa fuerat, in Rauennati territorio filiam peperit.---Imperator uero cepto redeundi itinere, Mantue paschale festum in grauissima decumbens egritudine commoratur. Postea conualescens corpus beati Widonis Pomposie monasterii abbatis in magna sanctitate ante non integrum annum defuncti,  plurimis glorificatum miraculis, de Parmensi, ubi sepultus fuit, ciuitate ad urbem Spiram transferendum, magno secum cum honore de Italia rediens deuexit. In quo itinere Augustam uindelicam in litaniis  ante Ascensionem Domini ueniens, Eberhardo urbis eiusdem 219 episcopo, in aduentu eius defuncto, Henricum capellanum suum successorem constituit; actoque inibi eodem festo, Pentecostes solemnia Spire celebrauit, ibique colloquium cum regni principibus habuit et corpus prefati abbatis in incepta extra urbem basilica  tumulari fecit.---Quo tempore Welf comitem Sueuigenam  , Welf dudum comitis filium, Carentani ducem promouit. Auunculum quoque eius Adelberonem,  ducum uidelicet Henrici et Friderici  fratrem. Metensis Ecclesie episcopum post Theodericum nuper defunctum constituit. Item, Poppone archiepiscopo ipsis diebus defuncto, Treuirensi urbi Eberhardum Wormatie prepositum archipresulem prefecit.---Per idem tempus, cum expeditionem in Pannonias ad Petrum ulciscendum disponeret, Godefridus dux cum Balduino  de Flandris et aliis nonnullis rebellionem innouasse bellumque copiis collectis parauisse; Theodericus quoque de Phladirtinga marchio rebellauisse, et episcopatus sibi contiguos ad iniuriam imperatoris populatus esse nuntiatur. Preterea Andreas, qui regnum Petri obtinuit, iam crebro legatos supplices miserat, regnum se ab Hungaris coactum suscepisse confirmans,  de Petri sese iniuriis excusans, quique aduersus eum coniurauerant, partim a se trucidatos, partim imperatori tradendos denuntians, suamque imperatori subiectionem, annuum censum et deuotam seruitutem, si regnum se habere permitteret, mandans. Quibus ex causis dilata expeditione illa, cum Godefridus quoque dux rebellionem suam callidis legationibus dissimularet, autumnali tempore nauali exercitu collecto contra Theodericum in Phladirtingam arma commouit.---Interea Otto Sueuorum dux, qui prouinciam sibi traditam pie ac strenue tertio iam anno regebat, immaturo obitu diem clausit extremum. Ipsis quoque diebus Heinricus Baioarie dux defunctus Treueris sepelitur. Clemens etiam, qui et Suidegerus papa, in Romanis partibus nono mense  promotionis sue diem  obiens, ad episcopatum suum Babenberg reportatus tumulatur.---220 Imperator expeditione in Phladirtingam traiecta, aquosis impedientibus locis, parum proficere potuit, et reuertens, aduersariis marino cursu leuibus scaphis latrocinantium more sequentibus, et extremos quosque incursando cedentibus, non modicam in exercitu cladem pertulit. Ipso quoque tempore Godefridus,  inter alia que contra regem gessit, uiridunensem ciuitatem dolo captam incendit et euertit; cuius ducatum imperator Adelberto  cuidam tradit. Gesta uirdun. epp. apud Calmet.

1048 M. G. Imperator Natales Domini in Saxonia moratus  , confestim per Wirzeburg in Alemanniam uenit, et Ulme colloquium habens, Ottonem de Suinuurt marchionem Sueuis ducem constituit: indeque Baioariam ueniens, quadragesimale et paschale tempus exegit. Eadem Quadragesima sanguis, ut creditur, Domini apud urbem Mantuam diuina per quemdam cecum reuelatione inuenitur, et plurimis miraculis declaratur. Imperator Ratisbona, ubi Pascha cum Ottone et Brecizlao ducibus et multis aliis principibus egit, digressus, Alemanniam repetit, et  in Augiam nostram  ingressus uIII Kal. Maii, nouam sancti Marci euangeliste patroni nostri basilicam, a domino Bern abbate constructam, se presente a Theoderico Constantiensi episcopo dedicari fecit, et eiusdem sancti festo in litania maiore apud nos acto, Ascensionem Domini Turego, Pentecosten autem Solodoro celebrauit, habitoque ibi cum Burgundionibus colloquio, per Franciam orientalem in Saxoniam remeauit.---Per idem tempus dominus Bern, abba Augie, uir doctrina et moribus insignis, anno promotionis suo XI, in senectute bona morbo confectus, uII Idus Iunii diem ultimum clausit, et in basilica sancti Marci sepultus quiescit. In cuius locum uodelricus decanus a fratribus electus, abbas ab imperatore constituitur.---221  Defuncto quoque uiro docto Wazone  Leodii pontifice, Dietwinus successit. Sequente Iulio Poppo Brixiensis  episcopus, ab imperatore electus, Romam mittitur, et honorifice susceptus apostolice sedi papa CLII ordinatur  , mutato nomine, Damasus secundus uocatus. Sed paucis diebus exactis defunctus, et ad sanctum Laurentium extra urbem sepultus est. Autumnali tempore Henricus  imperator, et Henricus Galliarum rex, in Metensi territorio  conuenientes, pacem pactumque inter se iuramento confirmant. Quibus diebus terremotus magnus factus est nocte III Idus Octobris. Ipsis item diebus Agnes imperatrix filiam imperatori peperit.---Eodem etiam tempore Godefridus Adelbertum ducem se depredantem persecutus, et dimissa multitudine cum paucis inuentum, cum aliis qui repugnare tentabant, occidit. Post quem Gerhardus dux  ab imperatore constituitur. Ipsis imperator diebus Argenturacum, et inde prope Natalem Domini Ulmam uenit, sicque in Baioariam proficiscitur.

1049 M. G. Imperator Natalem Domini Frisinge, et Purificationem sancte Marie Ratisbone agens,  Baioarie ducem Conradum  constituit, et circa quadragesimale tempus inde in Saxoniam recessit. Godebaldus Nemetensis  prepositus Aquileie patriarcha post Eberhardum his diebus defunctum ab imperatore promouetur.---222 Interea, glaciali hieme suppeditante, nonnulli de partibus maritimis milites et principes, cum Leodiensi  episcopo, et Traiectensi, atque Metensi congregati, Theodorico in Phladirtingam insidias tendunt, commissaque pugna uictum occidunt  , et prouinciam illam imperatori subiiciunt; quam tamen non multo post Godefridus occupans, ab eisdem pugna petitus et uictus uix aufugit.---Per idem tempus Brun, id est, de Tullo Leucorum episcopus, ab imperatore electus Romamque missus summo honore suscipitur, et in  Quadragesima  papa CLIII ordinatus Leonis nomen noni accipit. Qui in proximo Pascha Udalricum Augiensis cenobii prouisorem, Romam uenientem, abbatis benedictione consecrauit, et monasterii eiusdem priuilegia, antiquitus a sede apostolica tradita, sua auctoritate confirmauit et innouauit, indictione II, uII [al., uIII] Kal. Aprilis. Idem papa in hebdomada post Albas synodum cum Italie episcopis maxime contra Simoniacam heresim Rome celebrauit  . Idem in hebdomada Pentecostes aliam synodum Papie congregauit; indeque per montem Iouis cum pluribus Romanorum in Cisalpinas partes deuenit. Exacto etiam tempore Odilo uenerabilis Cluniacensis cenobii, et multorum pater monasteriorum, Iu Nonas Ianuarii  migrauit ad  Dominum.---223 Secuta estate, cum imperator expeditionem contra Godefridum et Balduinum a domno papa excommunicatos pararet, Godefridus, tam uim imperatoris quam pape excommunicationem pertimescens, ad deditionem Aquisgrani uenit, et opitulante papa gratiam imperatoris promeruit. Balduinus uero utrumque contemnens, uastata ab exercitu magna ex parte prouincia sua, tandem obsides dedit, et pactum cum imperatore fecit.---Autumnali tempore  domnus papa synodum magnam Remis cum Galliarum episcopis habuit; indeque Moguntiacum ueniens aliam synodum XI episcoporum coram imperatore et regni nostri principibus celebrauit  et postea, Alemanniam adiens, Augie festum sancti Clementis, et  Dominicam ante aduentum uI Kal. Decemb. egit, ac per Augustam Baioariamque transiens Natalem Domini uerone coluit.

1050 Imperator uero idem festum in Saxonia mansit. Ipsa hieme cum episcopus Ratisbone Gebehardus, qui Campidonensem abbatiam nuper beneficii loco ab imperatore acceperat, in Pannoniarum terminis moraretur, cedentibus Hungaris fines eorum ingrediens, predas inde abduxit. Sed, ipso discedente, plurimus Hungarorum exercitus fines nostros inuadens, plurimam partem captiuauit, incendit atque uastauit.---Imperator paschale festum apud Traiectum moratur. Domnus papa post Pascha synodum item Rome collegit, et subsecuto tempore ultra Romam progrediens, nonnullos locorum principes  et ciuitates tam sibi quam imperatori iureiurando subiecit, Beneuentanosque adhuc rebellantes excommunicauit  . Nonnulli etiam exterarum principes gentium, missis 224 ad eum, utpote apostolicum uirum, legatis, subiectionem ipsi promittunt. Imperator contra Gazmerum  ducem Bolanorum, rebellionem molientem, expeditionem parat, grauique infirmitate detentus, pacem pactumque eum petentem suscipiens, discessit.---Gebehardus Ratisbonensis episcopus cum Conrado duce Baioarie, et Adelberto marchione aliisque quibusdam episcopis et principibus Baioarie Heimenburg reedificant, et magnam Hungarorum copiam se inuadentem prosternunt, et usque ad innumerabiles exercitus eorum presentiam refugientem persequuntur, cunctisque  Hungarorum agminibus, diuinitus immisso terrore, terga uertentibus, ad castra, Deo gratias reddentes, reuertuntur  .---Ipso autumno domnus papa  synodum uercellis  collegit, et Hunfridum archiepiscopum, pro quadam inter Rauennatem et Romanam Ecclesiam contentione, ab officio suspendit; indeque Gallias et episcopatum suum Leucorum ciuitatem reuisit. Quo etiam tempore Agnes imperatrix tandem imperatori filium peperit.

1051 M. G. Imperator Natalem Domini in Saxonia apud Goslare egit, et multos ex principibus filio suo iureiurando fidem subiectionemque promittere fecit. Nec multo post ipse et domnus papa cum multis episcopis et principibus apud Augustam uindelicam conuenientes Purificationem Dei Genitricis celebrauerunt, Rauennateque archiepiscopo  apud papam 225 inibi reconciliato, caritatiue a se inuicem discedentes, papa Romam reuertitur, imperator Nemeti  partem Quadragesime, paschale uero festum Colonie demoratur, ibique filius eius Henricus ab archiepiscopo Herimanno baptizatur.---Post Pascha item domnus Leo papa synodum Rome colligit, ubi inter alia Gregorium uercellensem episcopum propter adulterium cum uidua quadam auunculi sui sponsa admissum, et periuria perpetrata, absentem et nescientem excommunicauit. Quem tamen non multo post, Romam uenientem et satisfactionem promittentem, officio priori restituit.---Per idem tempus imperator Lantpertum comitem  rebehare molientem ad deditionem compulit. Eadem estate Bardo  uenerabilis Mogontine sedis ex monacho archiepiscopus, omni pietate et sanctitate mirabilis, III Idus Iunii ab hac luce subtractus, multis  post obitum claret miraculis; pro quo imperator Luitpaldum Babinbergensem prepositum constituit. Item pro Theoderico Constantiensi episcopo  X Kal. Iulii, quinto presulatus sui anno post longam egritudinem defuncto, Rumaldum promouit. Rauennas quoque archiepiscopus Hunfridus ueneno, ut aiunt, subito periit.---Sequenti autumno magno cum exercitu imperator, pactum Andree regis, ut per legatos offerebatur, accipere contemnens, Pannonias petiit, Gebehardoque Ratisbonense episcopo, et Welf Brezizlaoque ducibus ad septentrionalem Danubii partem depopulandam transmissis, ipse, deuecto e nauibus, quantum in equis poterat, sumptu, longo propter fluuiorum illuuionem 226 circuitu per Carentani fines transiens, periurumque regnum inuadens, hac et illac Hungarico exercitu latrocinantium more fugitante, et nusquam equo marte conferre manum audente, omnia circumquaque,  quoad sumptus militi suppetebant, uasta reddidit. Sed, cum laboranti iam penuria et fame exercitui Hungari iam reditum pararent intercludere, oppositisque per ripas fluminum premunitas uadosasque padules copiis suis, omnes se uel ad deditionem cogere, uel inedia minitarentur exstinguere, milites interriti hostes, per fluuios obsistentes incunctanter transuadantes, fugant, quamdamque munitionem firmissimam, ad pontem Rabaniza fluminis structam, in qua maximam hostis fiduciam habebat, quidam ex Burgundionibus, Saxonibus et Bolanis milites, non sine sui periculo flumine transito, in breui expugnatam capiunt, cesis palatisque Hungaris, reliquo exercitui. . . . . . . . . . . . . . . . . . . . . . . . . .


 



CODD. GOTTWICENSIS ET MURENSIS.

 uiam pandunt, que pertranseuntibus pene cunctis incensa, aliquot de postremis in magno periculo hostibus insequentibus [suppl. aditum] interclusit; sicque redeunte imperatore illisque quos ultra Danubium transmiserat, rebus prospere gestis iam dudum reuersis, Andreas a nostro marchione Adalberto pacem postulatum mittit, eamque uicissim tribuit. Ipsis diebus, defunctis uno tempore Lindaugiense et Buchaugiense abbatissis, Tuta nobilis, prudens et religiosa uidua utrique loco recuperando ab imperatore preficitur.

1052 Imperator Natalem Domini Goslare egit, ibique quosdam hereticos, inter alia praui erroris  dogmata Manichea secta omnis esum animalis 227 exsecrantes, consensu cunctorum, ne heretica scabies latius serpens plures inficeret, in patibulis suspendi iussit.---Eodem tempore u Idus Ianuarii mater mea Hiltrudis, Wolfradi comitis uxor  , admodum pia, mitis, liberalis et religiosa femina, marito septemque liberis superstitibus, deuoto et felici, uti hominibus apparere poterat, exitu diem ultimum clausit, anno etatis circiter sexagesimo primo, coniunctionis uero cum marito quadragesimo quarto, et apud uillam Alleshusan sub capella S. Udalrici a se constructa in sepulcro, quod ipsa sibi preparauerat, condita est. . . . . . . . . . . . . . . . . . .


 



CODEX MURENSIS.


 Cui ut pro epitaphio hos subscribere uersus libuit:
 Mater egenorum, spes auxiliumque suorum,
    Hoc Hiltrud tumulo debita reddit humo.
Que prepollentes generosa stirpe parentes
   Nobilitans claris extulerat studiis,
Atque colens castam reuerenter monogamiam
   uixit diuinis prona ministeriis.
228 Inque bona Marthe satagens consistere parte,
   Practica quod docuit uita sequi studuit.
ueste, cibo, lingua, pede, totis nisibus ipsa
   Se miseris largam prebuit atque piam.
Religione pios pre cunctis fouit amicos,
   Cunctis morigeram se dedit et placidam.
Atque manens mitis, patiens ac nescia litis,
   Complacuit mundo; o! utinam Domino.
Carnem castigans, precibus loca sancta frequentans,
   Querere celestem sedula sueuit opem.
 Crede, penegyricis non hec me fingere uanis,
   Nec matrem uerbis tollere falsidicis.
Consule rumorem quaquauersum popularem
   Dictaque de ueris paucula, certus eris.
Hanc quoque postremo mera cum confessio crebro
   Purgasset Domino dedita corde pio,
Communita fide, spe tuta, uigens pietate
   Felix hanc uitam deseruit miseram,
Cum mensis Ianus quintas deuolueret Idus;
   Mouit permultas morte sua lacrymas.
Pro qua, queso, precor, peto, postulo, flagito, lector,
   Pulses supplicibus ut Dominum precibus,
Quatenus ipsius pietate sui miseratus
    Abluat a cunctis mitis eam maculis;
Inque beatorum felici sorte suorum
   Largus ei stabilem contribuat requiem.

Sequenti tempore quadragesimali imperator Rauennatem archiepiscopum Henricum promouit, et Nitzo [al., Nitherus] Frisingensis episcopus, prius ex superbissime  uite habitu ad humilitatis et religionis speciem conuersus, ac denuo ad pristine conuersationis insolentiam reuersus, cum eum iussu imperatoris Rauennam perduxisset, subita inibi morte periit  .---Imperator paschale festum Nemeti egit, indeque, ut aiunt, locum illum, 229 patris matrisque sue sepultura preditum, magis magisque paruipendens, subiratus episcopoque loci illius infensus discessit.---Iisdem diebus Bonifacius, ditissimus Italie marchio  , imo tyrannus, insidiis a duobus exceptus militibus sagittisque uulneratus, et mortuus Mantue sepelitur.---Cum imperator circa litaniarum tempus Solodori colloquium haberet, quidam ex Burgundionibus offensi inde discedunt, sed non multo post aliqui ex illis ad  gratiam eius redeunt. Inde ipse, cum Turegi Pentecosten peregisset, in Pannonicam itidem expeditionem proficiscitur  .---Ubi, Andrea Hungarorum rege pacis pactum paruipendente, Brezzizburch castrum imperator obsessum multis machinis oppugnauit, sed nullo modo capere potuit. Interim domnus papa Leo ab Andrea accitus, cum pro pace componenda laborasset, imperatorem ab obsidione deuocauit, utpote sibi per omnia consentaneum. Sed econtra Andream, consiliis suis et uersutiis sese experiens deludentem  , illum excommunicare minatus est: et sic cum imperatore inde discessit, et aliquantulum temporis cum eo mansit. Ipsis diebus imperatrix iterum filium, qui Conradus postea uocatus est, imperatori peperit.

 230 Discordia inter Gebhardum Ratisbonensem presulem et Conradum Baioarie ducem mota et agitata est. Reliquie S. Zenonis ad Ulmam a uerona translate sunt, et plurimis, ut fama diuulgauit, claruere miraculis. Constantie basilica S. Marie corruit.


 

 1053 Imperator cum domno Papa Natalem Domini Wormatie egit, ubi cum papa, sicut dudum inceperat, Fuldensem abbatiam, aliaque nonnulla loca et cenobia, que S. Petro antiquitus donata feruntur,  ab imperatore reposcens exegisset, demum imperator pleraque in Ultraromanis partibus ad suum ius pertinentia pro Cisalpinis quasi per concambium illi tradidit, eique contra Normannorum uiolentiam  propulsandam auxilia delegauit. Ea siquidem gens a temporibus prioris Henrici regis  in partes Calabrie, Samnie Campanieque confluxit; et, quia indigenis contra 231 Grecorum et Sarracenorum incursiones audacter preliando auxiliabatur, primo gratanter accipitur. Postea uero pluribus eorum ad uberem terram concurrentibus, uiribus adaucti ipsos indigetes, et eorum res uiolenter possedere. Leo Ost. l. II, c. 84.---Unde domnus papa cum pluribus Theutonicorum Romam rediens, post Pascha contra Normannos exercitum mouit. Sed, exercitu eius partim fugato, partim occiso a Normannis, ipse papa in quodam castello ab eis obsessus, cum, expugnata iam iamque munitione, necessitate coactus communionem eis prius interdictam reddidisset,  acceptus ab eis, Beneuentum tamen cum honore reducitur ibique ne rediret, aliquandiu detinetur. Otto Frising.---Ipsis diebus quidam lacus, quos Iulius Cesar perpetuo, ut putabatur, quadro opere fertur obstruxisse, nimia aquarum inundatione effracti, Narniam flumen Tiberimque ultra modum exundare fecere, subitaque illuuione multa edificia, ipse pons Narniensis dirutus, multique mortales 232 assumpti sunt. Imperator in Saxonia apud Meresipurch, commorante secum rege Danorum, Pascha egit, ipsisque diebus Conradum Baioarie ducem, cui iam prius infensus erat, incusatum, quorumdam principum iudicio ducatu priuauit. Quo tempore et maiores et minores regni imperatorem se ipso multum deteriorem fore causabantur. Et hoc et  superiori anno frugum penuria facta est non modica. 233 Werinharius Augiensis monachus admodum doctus et uere religioni deditus, studio uite perfectioris flagrans, peregrinando in Ierusalem pro Christo peregre profectus est, et illic etiam in agro Acheldemach  [Haceldama] obiens feliciter sepelitur. Cuius exemplum plures tandem secuti---sunt. Imperator Henricus, habito apud Triburiam conuentu, filium suum equiuocum regem a cunctis eligi, eique post obitum suum, si rector iustus futurus esset, subiectionem promitti fecit. Illuc Conradus dudum Baioarie dux dum non uenisset, et Hungaris se adiungere tentasset, quibusdam 234 suis possessionibus ab imperatore priuatus est. Ibi etiam legati Andree regis Hungarorum, qui pro pace componenda aduenerunt, [re] composita ab imperatore remissi sunt. Hacilinus Babinbergensis episcopus infamis moriens locum dedit  .

1054 Imperator uero in Baioariam ueniens, ducatum eius prouincie filio suo equiuoco tradidit.  Sicque, in eadem commorans prouincia, Natalem Domini in uilla Ottinga egit, ibique Babenbergensem episcopatum Adalberoni consobrino suo  donauit, et sic, per Alemanniam transiens, Turegi Quadragesimam inchoauit. Moguntie autem Pascha celebrauit, ubi Theobaldus Odonis filius, ad eum de Galliis adueniens, miles eius efficitur.---Dominus papa tandem instante paschali tempore Romam reuersus egrotans, 235 inualescente in dies languore, glorioso exitu, cunctis prius benedicens et admonitis ualedicens, et S. Petro peccata sua confessus, et deuotissime se illi commendans, XuI Kal. Maii obiit, et in basilica S. Petri iuxta S. Gregorii sepulcrum sepultus miraculis claruisse memoratur.---Gotifridus dux iterum rebellare imperatori molitur, et, clam  Italiam ingrediens, ibique dominam Beatricem  , uiduam post mortem uiri sui marchionis Bonifacii, sibi in coniugium copulauit. Balduinus imperatori rebellat.


 HUCUSQUE CHRONICA HERMANNI. ABHINC BERCHTOLDUS  .



COMPENDIUM EX CODICE BERNOLDI.


 15 Archelaus in uiennam Gallie urbem ab Augusto relegatur, et Iudea tetrarchis committitur, et Augustus moritur anno etatis LXXuI. Tiberius secundus,  priuignus Augusti, regnauit annis XXIII.

20 Addit: Germanicus Cesar moritur. Tac. a. 16.

 29 Dominus iehsu Christus, etc., ut Aug. ann. seq.

34 Addit: Stephanus lapidatur. Paulus conuertitur.

38 Addit: Gaius Caligula tertius, annos Iu, menses uI, dies uIII. uir scelestissimus.

45 Marcus, etc., hoc deest in B.

 56 Addit: Nero u, annos XIII, menses uII, dies XXuIII. Iste flagitiosus in cunctis, primam in Christianos persecutionem exercuit.

57 Seditio in Cesarea, etc., ut Aug.

59 Hucusque liber Actus apostolorum continens annos a passione Domini XXuII.

 67 Nero, etc., ut Aug. In margine primeua manu hec notantur: Hieronymus in libro De uiris illustribus : »Lucius Anneus Seneca Cordubensis Sotini  stoici discipulus, patruus Lucani pete, multas epistolas scripsit ad Paulum apostolum, et Paulus ad illum: qui se talem inter suos esse optauit, qualis Paulus haberetur inter Christianos.« Opp. t. Iu, p. II, p. 106 nou. ed. Maur.

68 uespasianus dux exercitus aduersus, etc., ut Aug.

69 Petrus et Paulus . . . trucidantur III Kal. Iul. cetera ut Aug. Linus I. a B. Petro sedit annis XII, passus est uI Kal. Dec. Antiochie, etc., ut Aug. Galba uI, menses uII. Otho, menses III. uitellius, menses uIII. Nota marginalis Bernoldi: Hec chronica  in successione Romanorum pontificum sequitur Eusebium, non pontificalem librum, cui tamen magis in hac descriptione esset credendum, ut puta quem Damasus papa rogatu S. Hieronymi diligentissime descripsit  .

 70 uespasianus . . . constituitur. uespasianus uII, regnat annos IX, menses XI, dies XXII. uir militari uirtute precipuus.

71 Titus Iudeos, etc., ut Aug.

72 Hierusalem . . . a passione Domini XLII, a prima, etc., ut Aug.

80 uespasianus profluuio, etc., ut Aug.---Titus uIII, uespasiani filius annos duos, menses duos, uir omnium genere uirtutum mirabilis, ita ut delicie  et amor humani generis diceretur.

81 Titus amphitheatrum, etc., ut Aug

82 Anacletus papa II, sedit annis XII, passus uI Kal. Maii.---Titus in eadem uilla, etc., ut Aug.---Domitianus IX, frater Titi, annis Xu, mensibus u. Hic, omnibus infectus sceleribus, secundo persequitur  Christianos.---Nota marginalis Bernoldi: Post Linum papam quidam libri habent Cletum, et post Clementem Anacletum; sed historia Eusebii Cletum papam omnino preterit  .

83 Domitianus eunuchos fieri prohibuit.

 92 Hoc tempore Romani mala plurima, etc., ut Aug.

94 Ut Aug. In margine nota Bernoldi: Repugnantia uidentur, Clementem papam trigesimo secundo  anno post mortem Iacobi fratris Domini inthronizari apostolice sedi, et ad eumdem aliqua decreta constituisse  .

98 Addit: Nerua X, senex anno uno, mensibus Iu, diebus uIII. Hic primo edicto suo omnes exsules reuocauit.

99 Sanctus Ioannes, etc., ut Aug. Nerua confectus morbo obiit.---Traianus XI, genere Hispanus, annis XIX, mensibus uI, diebus Xu. uir reipublice utilis, sed errore deceptus tertio persequitur Christianos  .

100 Alexandrie tertius, etc., ut A.

101 Ioannes apostolus apud, etc., ut. A. an. pr.

102 Liber S. Hieronymi de uiris illustribus  asserit Clementem papam hic obiisse uIII Kal. Dec.  et quartum a B. Petro fuisse. Eus. a. 100.

103 Euaristus papa Iu, sedit annis uIII, passus uI, Kal. Nou. Traianus, etc., ut Aug.

 105 Hoc tempore Simeon Cleophe filius Hierosolymis episcopus crucifigitur,  pro quo Iustus ordinatur Eus. a. 107.---Ignatius Antiochie episcopus clarus doctor habetur.

107 Terremotus magnus. Adhuc floruit Polycarpus Smyrne episcopus, apostolorum discipulus.

108 Hoc tempore Plinius secundus philosophus clarus pro Christianis Traianum mitigat; al. a. 102  .

109 Terremotus multas urbes subuertit, et aurea domus Neronis incendio perit, et Pantheum fulmine concrematum. Eus. a. 111.

111 Addit: Qui quinto Nonas Maii martyrio coronatus est.

112 Alexandrie Primus, quartus, episcopus sedit annis XII; al. a. 109.

 116 Ignatius Antiochie episcopus martyrizatur. Pag. h. a.

118 Addit: Aelius Adrianus XII, annis XXI. Hic per Quadratum, etc., ut A. an. seq.

121 Adrianus plurima tributa relaxat. Eus. a. 119.

 132 Sixtus papa sub Adriano imperatore passus est uIII Idus Aprilis; al. a. 127.

133 Addit: iuxta Eusebii historiam annis XI. Passus est uI Non. Ianuarii.

139 Addit. Antoninus XIII, cognomento Pius,  annis XXII, mensibus III. Iste per Apologeticum, etc., ut A. an. seq.

140 Hyginus papa uIII sedit annis Iu. Hic discessit Iu Idus Ian.

144 Addit: obiit Iu Idus Iulii.

 149 Pius papa iuxta baptisterium S. Praxedis consecrauit titulum S. Herme, de quo Apostolus ad Romanos: Salutate Phlegontam  Hermen, cuius creditur esse liber ille Pastoris, licet apocryphus, qui apud Grecos multum usitatur  .

 158 Anicetus papa decimus sedit annis XI, martyrio coronatus est XuI Kal. Maii, cuius temporibus memorat Hegesippus se Romam uenisse, ibique ad Eleutherium papam permansisse. Eus. hist.

160 Hierosolymis, etc., ut Aug. a. pr.

161 Antoninus Pius, etc., ut A. an. prec.

162 Marcus Antoninus uerus cum fratre Lucio Aurelio Commodo annis XIX, mense uno.

163 Hi primum equo iure administrauerunt imperium.

164 Lucio Cesari, etc., ut Aug. a. 162.

165 Fronto orator, etc., ut A. an. 163.

166 Cesares, etc., ut Aug. an. 164.

167 Sub his principibus quarta persecutio, etc., ut A. an. 165.

 169 Hoc tempore lues maxima, etc., ut A. an. 167.

70 Soter papa XI sedit annis uIII. Hic discessit XI Kal. Maii, a. 177.

171 Antiochie Theophilus episcopus uir sapiens ordinatur.

172 Alexandrie Agrippinus episcopus nonus sedit annis X. Lucius Cesar, etc., ut. an. 170.

 173 His temporibus Hegesippus, Dionysius Corinthi episcopus, Modestus, Melito, Pynetus Crete episcopus, Theophilus Antiochie episcopus, Apollinaris et alii plurimi doctores clari habentur.

176 Hoc tempore Tatianus Encratitarum heresin condit. Antoninus imperator multa prelia per se et per duces suos contra Romanos inimicos exegit. Antiochie uII episcopus Maximus  constituitur. al. 186.

177 addit: Eleutherius papa XII sedit annis XIII.

178 Imperatores de hostibus triumphant, et debita plebi relaxant.

179 Lucius Britannie rex ab Eleutherio papa, ut Christianus efficiatur, impetrat.

180 Antoninus in Pannonia moritur.

 181 L. Antoninus Commodus Xu, post mortem patris, annos XIII regnauit. Hic Germanos feliciter uicit. Ceterum obscenus et prauus fuit.

182 Alexandrie Iulianus X episcopus sedit annis X.

183 Templum Serapis, etc., ut. A. an. 181.

 184 Hoc tempore Panthenus, ut. A. an. 182.

186 Commodiane, etc., ut. A. an. 183.

187 Origenes, etc., ut. A. an. 185.

188 Hoc tempore Montanus, etc., ut. A. an. 186.

189 Ireneus Lugdunensis episcopus et alii doctores claruerunt.

190 Capitolium, ut. A. an. 188.

191 Commodus Colossi, etc., ut A. a. 189.---uictor papa XIII sedit annis XI.---Alexandrie Demetrius  XI episcopus annis XLIII.

193 Magna questio de pascha, etc., ut Aug. a. 191.

194 Commodus cunctis, etc., ut in Aug. a. 192.---Aelius Pertinax XuI menses uI. Hunc Iulianus iurisperitus occidens regnauit menses septem.---Seuerus XuII, genere Afer, annis XuII. Hic Iulianum ciuili bello uicit, et se Pertinacem appellauit.

197 Hoc tempore Narcissus Hierosolymitanus, etc., ut Aug. a. pr.

 199 Iudaicum, etc., ut Aug. a. pr.

200 Seuerus Parthos, etc., ut Aug. a pr.

202 Therme Seueriane, etc., ut Aug. a. pr.---uictor papa martyrizatus est XII Kal. Maii.

203 Zephyrinus papa XIu, sedit annis XuIII; qui discessit uII Kal. Sept.

204 Seuerus quinta persecutione, etc., ut Aug. a. pr.

206 Perpetua, etc., ut Aug. a. pr.

 207 Hoc tempore Symmachus, etc., ut Aug. a. pr.

208 Seuerus uallum, etc., ut Aug. a. pr.

210 Tertullianus, etc., ut Aug. a. 208.

211 Seuerus in Britannia moritur. Antoninus Caracalla XuIII, annis septem.

212 Antiochie nonus episcopus Asclepiades ordinatur.

213 Hoc tempore Alexander episcopus Cappadocie a Narcisso Hierosolymitano episcopo constituitur. uid. Aug. a. 212.

 214 Antoninus Caracalla, etc., ut Aug. a. pr.

216 Antoninus Rome, etc., ut Aug. a. pr.

217 Antoninus impatientia, etc., ut Aug. a. pr.

218 Antoninus interficitur anno uite XLIII.---Opilius Macrinus XIX, annum unum regnauit.

219 Macrinus cum filio Diadumeno occiditur.---M. Aurelius Antoninus XX, annis quatuor.

220 Callistus papa Xu sedit annis u. Passus est  sub Alexandro imperatore, secundo Idus Octobris.

221 Hippolytus episcopus clarus habetur.

222 In Palestina, etc., ut Aug. a. pr.

223 Aurelius tumultu militari Rome occiditur.---Aurelius Alexander XXI annis XIII. Hic in matrem suam unice pius fuit, et cunctis charus.

224 Alexander Xerxen regem Persarum uicit.

225 Urbanus papa XuI sedit annis uIII. Hic multos nobilium ad fidem Christi conuertit; octauo Kal.   Iulii obiit.

227 Neroniane therme Alexandrine uocantur.

232 Pontianus papa XuII sedit annis sex, passus est sub Maximino imperatore XII Kal. Dec.

233 Alexandrie Heraclas XII episcopus, uir sapiens, sedit XIII.

235 addit: Maximinus XXII, annis tribus. Hic Christianos, et maxime rectores Ecclesie, sexto post  Neronem persequitur.

236 Alexander Hierosolymorum episcopus XXXu; al. a. 212.

237 Pontianus papa et successor eius Anterus XuIII papa post primum mensem pontificatus martyrizantur, tertio Nonas Ianuarii.  Eus. a. 239.

238 Fabianus papa XIX sedit annis XIu. Maximinus Aquileie occiditur. Gordianus XXIII annis sex.

 244 Gordianus cum uictor, etc. ut Aug. a. pr.---Philippus XXIu cum filio Philippo annis septem. Hic primus omnium imperatorum Christianus fuit. Nota Bernoldi in margine superiore. De hoc Philippo legitur in eccles. Hist. quod in ipsa die Pasche cum communicare uellet, ab episcopo loci non permitteretur,  usque dum premissa confessione peccatorum inter penitentes satisfaceret  .

245 Philippus Philippum filium suum consortem regni sui fecit.

247 Alexandrie XIII Dionysius episcopus clarus doctor sedit annis XIX, qui suo tempore Sabellianam heresin apud Ptolemaidam asserit exortam. Eus. a. 249.

248 Millesimus annus ab urbe condita festiue celebratur.

249 Origenes presbyter his temporibus tanta scripsit, ut Hieronymus quodam loco  quinque millia librorum eius se legisse dicat

251. Philippus Senior uerone, Iunior uero Rome occiditur. Decius XXu, anno uno, mensibus tribus. Iste septimus in Christianos persecutionem excitauit.

 252 Fabianus XIII Kal. Feb. martyrizatur, pro  quo Cornelius papa XX sedit annis tribus. Decius cum filio suo in Thracia a Gothis occiditur Gallus XXuI cum uolusiano filio annis duobus, mensibus III. al. a. 251.

253. Origenes anno etatis, etc.,  ut Aug. Nouatus presbyter Romane Ecclesie  heresis Nouatianorum  auctor: qui se Catharos dixerunt. In margine nota Bernoldi: Nouatiani in crimine lapsis ueniam denegant, et si digne peniteant.

254 Gallus et uolusianus interfecti sunt Interamne. ualerianus XXuII cum Gallieno annis Xu. Iste octauus persecutionem in Christianos exercuit.

255 Cornelius papa martyr efficitur XuIII Kal. Oct. Lucius papa XXI sedit menses uIII, passus Iu Non. Martii.

256 Stephanus papa XXII sedit annis duobus. Martyrio coronatus est Iu Non. Augusti.

258 Sixtus papa XXIII sedit annis undecim, qui pro Christo decollatus est uIII Idus Aug.---ualerianus commota persecutione, a Sapore rege Persarum captus et oculis priuatus, in seruitute miserabili consenescit,  et Gallienus territus pacem Christianus reddidit.

 265 Alexandrie Maximus XIu episcopus sedit annis XuIII, al. a. 264.

268 Dionysius papa XXIu sedit annis IX. Discessit uI Kal. Ian. Paulo Samosateno heretico deposito, Domnus XuI Antiochie episcopus ordinatur, al. a. 270, Eus. a. 267.

269 Addit: Claudius XXuIII, anno uno, mensibus IX. Iste Gothos, etc., ut A. an. seq.

270 Paulus de Samosata Antiochenus episcopus hereticus esse conuincitur. Nota marginalis Bernoldi: Hic Antiochie episcopus feminarum consortio delectabatur, quod et clericis suis concessit, ne sibi hoc crimen possent imputare, quippe astricti eodem crimine. Hic etiam Christum hominem communis nature esse asseruit. Hic cum damnatus nollet ab ecclesia discedere,  ad cumulum sui dedecoris publica manu expellitur ab ecclesia, ut narrat ecclesiastica Historia  .

271 Claudius Sirmio moritur, pro quo frater Quintillus regnauit dies XuII, et Aquileie occiditur. Aurelianus XXIX annis quinque, mensibus sex. Hic reipublice utilis, primo, etc., ut Aug.

273 Zenobia regina Orientis uincitur.

274 Aurelianum Rome, etc., ut Aug. a. pr.

275 Aurelianus templum soli edificat, et nonam persecutionem in Christianos excitat.

 276 Aurelianus diuino fulmine territus, inter Byzantium et Heracleam a militibus occiditur. Tacitus XXX mensibus uI. Quo apud Pontum occiso, Florianus regnauit dies LXXXuIII, et apud Tharsum occiditur.

277 Felix papa XXu sedit annis quinque; martyrio coronatus est III Kal. Iunii.---Probus XXXI annis sex, mensibus quatuor.

278 Gallie a barbaris uastate a Probo Romano restituuntur imperio.

279 Anatolius, etc., ut A. a. pr.

280 Manes quidam. . . condidit, ut Aug. a. pr.

281 Antiochie, ut. A. an. pr.

282 Eutychianus papa XXuI sedit mensibus X, passus pro Christo uIII Kal. Aug. uid. not. an.  prec.

283 Gaius papa XXuII, sedit annis Xu. Alexandrie Theonas episcopus Xu, annis XuIII.---Probus apud Sirmium tumultu militum occiditur.---Carus XXXII cum filiis Carino et Numeriano annis duobus.

284 Carus uictor, ut A. a. pr.

285 Numerianus occiditur. Carinus apud Margum a Diocletiano interficitur. Hucusque, etc., ut Aug. a. pr.---Diocletianus XXXIII annis uiginti.

 286 Ab hoc anno, ut A. a. pr.

287 Diocletianus Herculium Maximianum in consortium regni assumit, al. a. 285.

288 Maximianus, etc., ut a. pr.

289 Hoc tempore Carausius. . . uastauerunt, ut A. a. pr.

291 Diocletianus Constantium, etc., ut in Aug. a. pr.

292 Diocletianus, ut A. a. pr.

293 Hoc tempore Phierius, ut A. a. pr.

294 His temporibus, ut A. a. pr.

296 Diocletianus se, ut A. an. pr.

298 Gaio pape X Kal. Maii martyrizato Marcellinus XXuIII successit annis nouem, qui item pro Christo passus est uI Kal. Maii. Nota marginalis Bernoldi:  Hucusque ecclesiastica Historia Eusebii successiones presulum Romanorum, siue Alexandrinorum apte describit, sicut et hic descripte habentur  .

299 Diocletianus uicto Achilleo, etc., ut A. an. 297.

300 Constantius sexaginta millia Alamannorum occidit.

 301 Alexandrie XuI Petrus episcopus sedit annis XII. Eus. a. 303, al. a. 300.

302 Galerius Maximianus Narseum, etc., ut A. an. prec.

303 Diocletianus. . . triumphant, ut A. an. prec.

304 Diocletianus in Oriente, et Herculius Maximianus in Occidente ecclesias subuertunt, libros diuinos incendunt, et Christianos decima persecutione post Neronem cruciauerunt.

305 Diocletianus Nicomedie et Maximianus Mediolani purpuras et regnum, ob senectutis defectum, sponte deponunt.---Galerius et Constantius Augusti.---Maximinus persecutor Christianorum et Seuerus Cesares eliguntur.

306 Constantius augustus uir mansuetus in Britannia  Eboraci obiit. Paul. Oros. h. a.---Constantinus Constantii XXXIu ex concubina Helena filius, annis triginta, mensibus decem. Hic primus imperator. . . ceperunt, ut A. an. prec.

307 Maxentius, Maximiani Herculii filius, Augustus appellatur.---Marcellus XXIX  papa sedit annis quinque, passus est XuII Kal. Febr.

 308 Maximianus Herculius, etc., ut A. an. prec.

309 Occiso Seuero, etc., ut A. an. prec.

310 Galerius Maximianus Christianorum persecutor, diuina ultione tactus, parcere Christianis iussit.

311 Maximinus Cesar persecutionem restaurat et ipse moritur.

312 Petrus Alexandrie episcopus martyrio coronatur, pro quo Achillas XuII sedit, al. a. 311. Magna fames et lues in persecutores facta est.

313 Persecutio, ut A. an. prec.

314 Constantinus Maxentium ciuili bello, Deo iuuante, apud pontem Moluium uicit.

315 Maximinus Cesar cum magno cruciatu miserabiliter et digne moritur, al. a. 313.

316 Plurimi, etc., ut A. an. pr.

 318 Licinius Cesar primo bonus Christianorum ultor, praua contra Constantinum machinans, et Christianos persequens, uictus bello interiit  . Melchiades papa XXXI sedit annis Iu, obiit Iu Idus Ianuarii  .

320 Hoc tempore Alexandrie presbyter Arius nefandam heresim Arianorum condit sub Alexandro episcopo qui Achille successit.

 321 Siluester papa XXXII  sedit annos XXIII, menses X, qui discessit pridie Kal. Ian.

322 Concilium in Nicea congregatur CCCXuIII episcoporum sub Siluestro papa, in quo Arius condemnatur, et septuaginta capitula constituuntur, sicut Athanasius dicit, qui eidem synodo interfuit. Nota marginalis Bernoldi: Sunt ex Niceo decies septena statuta, sicut Athanasius scribit simul et papa Marcus.

325 uicennalia Constantini Rome acta.

327 Constantinus Sarmatas, Gothos et multas nationes Romano subdit imperio, al. a. 332.

328 Constantinus Byzantium urbem reparauit, et ex suo nomine Constantinopolim appellauit et sedem Romani regni eam esse uoluit, al. an. 329.

329 Alexandrie Athanasius episcopus ordinatur,  al. a. 328.

330 Hoc tempore Indi et Iberi efficiuntur Christiani. Socr. a. 327

331 His temporibus Eusebius Cesariensis episcopus et Iuuencus peta et plurimi doctores claruerunt.

332 Antonius, ut A. an. seq.

333 Constantia, Constantini soror, uxor Licinii moritur.

 334 Constantinus in Arianum dogma labitur  .

335 Constantinus, dum bellum in Persas pararet, apud Nicomediam obiit, anno etatis 66. Hier. a. 338.---Constantius filius Constantini cum Constantino et Constante fratribus annis XXIu, mensibus u, diebus XIII regnauerunt.

336 Constantius per Arianum presbyterum et Eusebium Nicomediensem fit Arianus et catholicos persequitur.

337 Iacobus Nisibinus uirtutibus claruit. Hier. a. 339.---Dalmatius Cesar occiditur.

339 Terre motus multas urbes diruit.

340 Franci, etc., ut Aug. a. seq.

341 Constantinopoli . . . substituitur, ut A. an. seq.

342 Hoc tempore Maximinus Treuirorum episcopus  clarus habetur, a quo Athanasius, Alexandrie episcopus, a Constantio profugus honorifice suscipitur.

 343 Marcus papa XXXIII  sedit annis duobus, discessit Nonis Octobris.

345 Addit: Iulius XXXIu papa annis quindecim, al. a. 337.

346 Bellum, etc. ut A. an. seq.

347 Constans haud longe ab Hispania interficitur anno etatis XXX, al. a. 350.

349 His temporibus ossa . . . illata sunt, ut Aug. a. seq.

351 Antonius monachus centesimo quinto sue etatis anno in eremo moritur; quo tempore multi eremite uirtutibus claruerunt. Hier. a. 358.

352 uictorinus rhetor et Donatus grammaticus Rome insignes habentur. Hier. a. 355.

353 Iulianus, etc., ut A. an. seq.

 354 Magne, etc., ut Aug. an. seq.

355 Iulianus Rheno Germanos uicit.

 356 Hoc tempore Hilarius Pictauiensis episcopus, et Athanasius Alexandrinus et omnes catholici episcopi multa ab Arianis mala perpessi sunt. Hier. a. seq.

357 Apud Ariminum synodus 400 episcoporum Arianorum contra fidem facta est, al. a. 359.

358 Iulianus, bellorum successu elatus, Augusti nomen usurpat. Constantius in Parthos bellum parat.---Nota marginalis Bernoldi: Liberius papa XXXu sedit annos sex. Quo expulso locum eius Felix papa XXXuI uno anno occupauit, et iterum Liberius sue sedi restituitur. Hier. a. pr.---Sanctus autem Felix Constantium imperatorem hereticum esse declarans, martyrizatus est Iu Kal. Aug.  .

359 Constantius. . . . . sumens moritur. Hier. a.  362.---Iulianus XXXuI apostata anno uno, menses octo. Hic ex Christiano lectore paganus factus persequitur Christianos.

360 Pagani. . . . . inuadunt, ut Aug. an. seq.

361 Iulianus ad bellum. . . . . anno etatis XXXII, ut Aug. a. seq.---Iouianus XXXuII, menses uIII. Iste iterum cum omni exercitu ad Christianitatem rediit. Hier. a. 364.

 362 Synodus heretica Antiochie facta est.---Iouianus. . . moritur, ut Aug. an. seq.---ualentinianus XXXuIII regnauit annis undecim. Hic, etc., ut A. an. seq.

363 ualentinianus ualenti, ut A. an. seq.

364 ualens ab Eudoxio Arianorum episcopo seductus et baptizatus, post mortem fratris orthodoxos persequitur.

365 Gratianus, ualentiniani filius, Ambianis imperator efficitur. uera lana, etc., ut A. an. seq.

366 Athanaricus, rex Gothorum, Christianos in sua gente persequitur. Hier. a. 370. Damasus papa XXXuII sedit annis XuIII.

367 Hoc tempore Apollinaris Laodicee episcopus plura scripsit, sed postea heresin condidit.

 368 Magna fames in Phrygia.

369 His diebus post Auxentii, etc., ut Aug. a. seq.

370 ualentinianus Saxones in regione Francorum cede perdomuit.

371 Burgundionum octoginta fere millia iuxta Rhenum consederunt. Amm. a. 372; Hier. a. 374.

372 Post Auxentium Arianum Ambrosio ordinato Italia ad rectam fidem redit.

 373 ualentinianus bellum in Sarmatas parans apoplexi moritur. ualens XXXIX post mortem fratris cum Gratiano et ualentiniano annis quatuor regnauit, al. a. 375.

374 Gratianus triginta millia Alamannorum delerit. Hier. a. 378.

375 ualens legem dedit, etc., ut Aug. a seq.---Gothi datis, etc., ut Aug. a. 377.

377 ualens a Gothis, occiso exercitu, fugiens, in domo quadam uiuus crematur, al. a. seq.

378 Post mortem ualentis Ariani imperatoris Gratianus cum ualentiniano fratre suo annis sex regnauit.---Hucusque Chronica Eusebii Hieronymus perduxit.  Hinc autem usque ad annum millesimum quinquagesimum quartum ab incarnatione Domini dominus Heremannus sua Chronica perduxit  .

379 Gratianus imp. Theodosium Orienti imperatorem prefixit. Priscillianus, etc., ut Aug.

380 Ab hoc tempore. . . paschales circulos inchoat.

381 Synodus secunda . . . Damaso papa: et post damnationem predicti heretici tres canones constituuntur.

384 Maximus sibi regnum usurpans Gratianum Lugduni occidit  .

 385 Hieronymus presbyter, iam in Bethlehem habitans, clarus habetur. Prosp. h. a.---Priscillianus hereticus in synodo Burdegalensi damnandus fugit, sed Treuiris ab Euodio prefecto interficitur  . Prosp. h. a.

386 Hoc tempore Siricius papa scripsit decretalia quindecim capitula Himerio Tarraconensi episcopo  .

388 Theodosius Augustus Maximum tyrannum Aquileie occidit.

389 Ut Aug.

390 Hoc tempore S. Martinus, Ambrosius episcopi, Hieronymus presbyter, Ioannes Chrysostomus, Augustinus et Seuerus aliique quam plures doctores claruerunt.

 392 ualentinianus dolo Arbogastis laqueo uitam finiuit  . Hieronymus, etc., ut Aug.

393 Ut Aug.

394 Ioannes . . . Hieronymus descripsit, etc., ut Aug.

395 Theodosius imp. Eugenium tyrannum uicit, et ipse eodem anno Mediolani in pace quieuit: pro que Arcadius et Honorius filii eius annis XIII. Augustinus Hippone ordinatur episcopus. Ioannes eremita migrauit ad Dominum.

396 Gildo comes Africam sibi tyrannice usurpauit.

397 Sanctus Martinus Turonorum . . . Seuerus egregie composuit.

 398 Sanctus Ambrosius Mediolanensis archiepiscopus, doctor egregius, migrauit ad Dominum u Kal. Maii.  .---Rome Anastasius, etc., ut Aug.---Gildo comes pugna uictus interiit.

399 Templa idolorum destruuntur, et ludi gladiatorum tolluntur.

400. Gothi Italiam deuastant. Hoc tempore Anastasius papa sua decreta constituit, et inuentos in Urbe Manicheos damnauit. Corpora prophetarum Habacuc et Michee a Domino reuelantur  .

401 Ioannes . . . Theophilus clarissimi habentur, sed adeo discordes, ut, etc., ut Aug.

402 Gothi Stiliconem ducem cum Romano exercitu fugauerunt. Innocentius papa XLII sedit an. XIu  , qui LuII capitula decretalia scripsit. Prosp. Marc.

 403. Carthagini . . . habetur. Cod. eccl. Afr.

404 His temporibus Innocentius papa multa decreta fecit. Orosius presbyter clarus habetur. Prosp. a. 396.

405 Hoc tempore Radagaisus cum CC millibus Gothorum, Deo donante, est uictus.

406 Wandali . . . ingressi sunt.

407 Innocentius papa Arcadium imperatorem excommunicat, qui consensit ut expelleretur Ioannes Chrysostomus  .

408 Arcadius . . . annis Xu regnauit.---Stilico dux fortis ab Honorio Aug. occiditur.

409 Wandali, Alani, Sueui tertio die Octobris, etc., ut Aug.

 410 Alaricus rex Gothorum Romam obsedit et irrupit, anno ab Urbe condita MCLXIu, et quia Christianus erat, locis sacratis et ad ea profugis tantum pepercit.

411 Pestilentia, fames et gladius barbaricus miserum  late deuastant orbem.

412 Gothorum maxima pars Gallias ingressa.---Heros . . . ordinatur, ut Aug.

413 His temporibus Pelagius, etc., ut Aug.---Burgundiones . . . obtinuerunt, ut Aug.

414 Ut Aug.

415 Gothi . . . est captus, ut Aug.---Corpora SS . . .  Hierosolymis inuenta sunt.

416 Rome Zosimus  papa XLIII sedit annis tribus, qui etiam sua ad Ecclesie statum decreta promulgauit Ysicio episcopo sub quatuor capitulis.

417 Honorius . . . et in exsilium postea misso.---Questio . . .  sub Zosimo papa, ut Aug.

418 Carthagini . . . damnantur, ut Aug.---Eclipsis solis XIu Kal. Augusti facta est

419 Honorius Aug. Constantium ducem consortem facit imperii. Rome Bonifacius papa XLIu sedit annis quatuor, qui etiam quatuor decreta fecit: cum quo ab aliis papa ordinatur Eulalius, qui tamen ab Augusto deponitur.

 420 Bethlehem Hieronymus presbyter, egregius interpres, anno etatis XCI obiit  .

421 Constantius imp. Rauenne moritur.

423 Rome Celestinus papa XLu sedit annis IX, qui XXII capitula decretalia episcopis Galliarum scripsit.---Placidia Augusta a fratre Honorio pulsa, ad Theodosium in Orientem proficiscitur. Honorius imperator Occidentis moritur, et Ioannes tyrannus regnum eius occupauit.

424 Theodosius . . . remittit, ut Aug.

425 ualentinianus cum matre Ioannem tyrannum Rauenne oppressit.

 426 Patroclus . . . trucidatur, ut Aug.

427 Bonifacius . . . peruium efficitur, ut Aug.; cetera desunt.

428 Nestorius . . . arguitur, ut Aug.

429 Agricola . . . inficit errore.

430 S. Augustinus Hipponensis episcopus, in ciuitate sua a barbaris obsessus, cum intra ipsas angustias obsidionis pro Ecclesia sollicitus, Iuliani argutiis pro gratia Dei pugnans, etc., ut Aug

431 Tertia synodus . . . damnatur, et duodecim capita contra eamdent scribuntur.

 432 Rome Xistus papa XLuI sedit annis uIII.

433 ualentinianus Aug. multa ecclesiis dona dedit.

434 Wandali iam nouem annos Africam, etc., ut Aug.

435 Pax cum Wandalis facta.

436 Gothi Narbonam obsessam fame premunt.

437 Bellum a Romanis contra Gothos geritur.

438 His temporibus S. Prosper, Regiensis episcopus, contra librum Cassiani de Protectione Dei scripsit,  in quo eumdem liberum arbitrium nimis extulisse probauit  . Marcell.

439 Iulianus Arelatensis  episcopus, Pelagianista iactantissimus, Ecclesie communioni subrepere tentans, a Xisto papa denuo damnatur. Prosp.

440 Rome defuncto Xisto, Leo, uir doctrina et moribus insignis, papa LXuII sedit annis XXII, qui Eutychianam et Nestorianam hereses condemnauit et XLIX decreta conscripsit.

 441 Theodosius imp. contra Wandalos per duces suos bellum mouet.

443 Sanctus . . . successit. Leo papa multos in urbe Manicheos publicauit, et libros eorum incendit. Idem constituit ut monacha uelamen capitis ab episcopo benedictum nullatenus acciperet, nisi prius uirginitas illius probata foret. Unde et Augustinus asserit, nec illam inter uirgines consecrandam fore, si qua esset et  ante baptismum corrupta. Anast.

444 Attila rex Hunnorum Bledam fratrem suum regnique consortem interemit. De huius anni Pascha, etc., ut Aug.

445 His temporibus Leo papa inter alia bona basilicas SS. Petri et Pauli renouauit.

 446 Apud Ephesum Septem Dormientes, etc., ut Aug.

447 Eutyches . . . Theodosio Iuniore Aug . . . legatos misit, ut Aug.

448 Theodosius imp . . . , pro se misit.

449 Iterum catholici ab imperatore Theodosio ad audientiam uocati.

450 Leo papa . . . curauit. Theodosius imperator moritur,  pro quo Martianus Orientis imperium adeptus et septem annis regnans, Eutychetem cum suis sequacibus damnat. Placidia Augusta obiit. Romani Aetio duce Gothis auxiliatoribus Attilam uicerunt regem Hunnorum.

 451 Attila rex collectis uiribus Aquileiam magna ui cepit; ad quem ualentinianus imperator, Leonem papam mittens, pacem cum eo fecit.

452 Attila rex Hunnorum in suis sedibus moritur. Hoc tempore quarta synodus . . . congregatur, ibique  damnatis hereticis XXuII canones statuerunt.

453 ualentinianus imp. Aetium patricium manu sua in palatio fraudulenter occidit.

454 ualentinianus imp. in campo Martio ab amicis Aetii interimitur; pro quo Maximus inuadens imperium, infra duos menses a militibus occiditur. Post  quem Auitus sumpsit imperium.---Ipso anno Gensericus rex Wandalorum Romam cunctis opibus exspoliat.

455 Auitus imperium Placentie deposuit, pro quo Maiorianus regnauit annis quatuor.

 456 Martianus imp. Orientis obiit, pro quo Leo imp. annis XuII regnat. Ab hoc anno uictorius paschales cyclos, sed errore plenos, inchoat, iubente papa Hilario.

457 Maiorianus imp. Occidentis in Africam contra Wandalos mouit procinctum.

 460 Maiorianus imperator a Richimere patricio fraudulenter perimitur.

461 Seuerus Rauenne . . . regnauit.---Turonis B. Perpetuus episcopus factus corpus S. Martini transtulit.

462 Rome Hilarius papa XLuIII sedit annis uI, mensibus III; qui hereses Eutychianam et Nestorianam damnauit, et inter alia bona etiam duas bibliothecas  in Urbe condidit et sex synodica capitula constituit.

463 Rex Alanorum Italiam petens apud Pergamum a Richimere patricio pugna interiit.

464 Seuerus imp. fraude, ut aiunt, Richimeris ueneno periit.

 466 Leo imp. Anthemium . . . misit, qui regnauit annis auinaue.

467 Tolose . . . tota die profluxit.

468 Arabundus . . . deportatur. Rome Simplicius . . . mensibus tribus, qui duo decreta promulgauit.

469 Romanus patricius imperium affectans decollatur.

470 In Gallia S. Remigius . . . archiepiscopus fit.

 471 Richimer Anthemium imperatorem cum magna clade urbis Rome occidit, et Olybrium imperatorem constituit ipseque periit. Iorn.

472 Rauenne Glycerius sumpsit imperium. Constantinopoli Leo Leonem consortem regni fecit, quippe nepotem suum.

 473 Leo senior imperator obiit, post quem Leo  iunior paucis mensibus regnans et ipse moritur. Post hunc Zeno imp. regnauit annis XuII. Rome Glycerio successit Nepos in imperio.

474 Orestes patricius Nepotem imperatorem fugauit filioque suo Augustulo imperium dedit.

475 Odoacer rex Torcilingorum et Rugorum peruasa Italia . . . et Paulum patricios occidit, Augustulum imp. exsilio damnauit.

476 Odoacer Rome inuito Zenone regnat.

477 Tempore Zenonis . . . ipso reuelante reperta sunt, ut Aug. an. seq.

 478 Simplicius papa Petrum . . . damnat, ut Aug. a. seq.

480 Hilderico rege Francorum mortuo . . . regnauit XXX annis.

482 Theodoricus . . . familiaris efficitur, et cum suis ei Gothis militauit. Zeno Augustus Theodoricum . . . . . fecit, ut Aug. a. seq.

483 Rome Felix tertius, papa L, sedit annis fere nouem et canonum XXuII capitula constituit.

485 Hoc tempore . . . reuocat, quem quondam accusabat; quo audito, etc., ut Aug.

 488 Theodoricus rex . . . petiit: cui Odoacer occurrens bello conflixit, sed uictus aufugit.

489 Theodoricus Odoacrum iam tertio deuicit eumque fugatum Rauenne obsedit.

490 Odoacer quarto confligens cum Theodorico uictus et captus est. Constantinopoli Zenon imp. moritur, post quem Anastasius imperium Orientis XXuIII annis rexit.

491 Rome defuncto . . . et diaconis agitur.

 492 Theodoricus Rauenne Odoacrum sibi insidiantem peremit . . . obtinuit. Rome Gelasius papa LI sedit annos Iu, menses uII, uir doctus et pius, qui omnes hereticos damnauit clerum Romanum auxit,  multa decreta fecit.

493 Hoc tempore in Africa beatus Fulgentius episcopus claruit doctrina et moratis actibus.

494 Ludouicus rex Francorum Alamannos bello uicit, Deo iuuante, cui, cum in eodem bello perclitaretur, se crediturum promisit.

495 Ludouicus . . . coniuge sua Christiana . . . baptizatur.

496 Trasamundus rex Wandalorum in Africa, catholicis  infestus, ecclesias clausit et CCXL episcopos in Sardinia exsilio afflixit.

497 Betius patricius . . . edidit. Rome Anastasius . . . annis fere duobus, et capita decretalia octo fecit.

 498 Isauri, occiso Lilingo duce suo, ab Anastasio imperatore trucidantur.

499 Theodoricus rex . . . edificia. Rome Symmachus . . . donec iudicio Theodorici regis Symmachus in sede confirmatur.

 500 Symmachus papa, synodo Rome acta, Laurentium emulum suum Nucerie ordinauit episcopum.

501 Theodericus rex . . . fecit. His temporibus . . . promeruit, ut Aug.

503 Quidam ex Romanis, etc., ut Aug.

 504 Synodo CXu episcoporum, etc. ut Aug.

505 Ludouicus rex, etc., ut Aug.

506 Theodericus rex . . . exercitum mouit.

507 Dissensio iterum inter Symmachum papam et Ecclesiam oritur.

 508 Hoc anno Rome, etc., ut Aug.---Hoc quoque tempore Auitus abbas Aurelianensis uirtutibus et prophetie spiritu clarus effulsit. Greg. Tur. de glor. conf. c. 99.

 509 Ludouicus, qui et Clodoueus, Francorum rex Parisiis obiit, ubi sedem regni instituit.

510 His temporibus Symmachus papa inter alia bona Manicheos in urbe inuentos damnauit; basilicam S. Petri et porticum marmore strauit et alia huiusmodi.

513 Cassiodorus huius . . . chronica fecit, et tripartitam historiam ordinauit. Rome tandem dissensione cessante, Symmachus papa obiit in pace.

 514 Rome Hormisda . . . adornauit, et quatuor decreta fecit.

515 uitalianus quidam seruus cum Scythis Anastasio imperatori rebellat.

516 Hormisda papa Anastasio imperatori pro fide catholica Constantinopolim legatos misit, cui imperator inter alia rescripsit ita: Nos iubere uolumus, non nobis iuberi.

 518 Anastasius imp., heresi fauens Eutychetis et catholicos persequens, ictus fulmine interiit, maior octogenario; pro quo Iustinus imperator catholicus Constantinopoli regnauit annis octo, et cum uitaliano tyranno pacem fecit, quem postea tamen peremit.

519 Iustinus Augustus legatos Hormisde pape pro fide missos honorifice suscepit, eisque in damnationem hereseos consentiens, multa per eos donaria Romam misit.

 521 Iustinus Augustus . . . exitium catholicis in Italia minitatur.

522 In Africa mortuo Trasamundo rege Wandalorum Ariano, Hildericus pro eo regnauit annis octo; qui statim ecclesias diu clausas aperuit, et omnes catholicos de exsilio reuocauit.

523 Rome Ioannes papa Lu sedit annos duos, menses nouem, qui a Theodorico Constantinopolim  missus, et a Iustino Aug. et cunctis ciuibus honorifice susceptus, ad portam que dicitur Aurea cecum illuminat et, coronato a se Iustino Augusto, cum multis muneribus rediit.

524 Theodoricus rex Gothorum et tyrannus Romanorum Betium . . . itidem interemit. Ioannem quoque papam beatum carceris afflictione necauit Xu Kal. Iunii.

525 Theodoricus . . . ab obitu Ioannis pape subito  Rauenne obiit, et sicut . . . deiectus est. Post quem nepos eius, Athalaricus, puer cum matre regnauit annis octo.---Rome Felix . . . mensibus II.

526 Constantinopoli Iustinus imp. obiit; pro quo Iustinianus nepos eius imperauit annis XXXuIII.

527 Iustinianus Aug . . . militie fecit. Gens Winilorum . . . inuasit, et ibi habitauit.

 528 His temporibus, etc., ut Aug.

530 In Africa occiso Hilderico . . . inuadens, in catholicos et in omnes debacchatur. Rome Bonifacius II, papa LuII, sedit annis II, mense ferme uno.

531 Bonifacius papa uigilium . . . combussit.

532 Ab hoc anno . . . Romanus abbas cyclum . . . in se annos continet. Rome Ioannes . . . sedit annos duos, menses quatuor, cui Iustinianus Aug. de fide sua litteras transmisit.

533 Rome mortuo Athalarico rege Gothorum Amalsuinda mater eius Theodatum in consortium regni sumit: qui tamen eam postea occidi iussit, et ipse solus regnauit.

534 Belisarius patricius a Iustiniano imp. missus,  gentem Wandalorum in Africa bello uictam deleuit, captoque rege eorum Geuamero  Carthaginem Romano populo restituit.

535 Rome Agapitus papa LIX sedit anno fere uno. Hic a Theodato tyranno pro gratia Iustiniani Aug. missus Constantinopolim, Anthemium eiusdem urbis episcopum hereticum damnauit, ordinatoque alio episcopo, id est, Menete catholico, ipse ibidem obiit, in ecclesiasticis regulis apprime eruditus.

536 Rome Siluerius, Hormisde dudum pape filius, contra uoluntatem cleri, a Theodato tyranno, pecunia corrupto, LX papa uiolenter promotus, sedit annum unum, menses quinque.

 537 Siluerius papa . . . falso criminatus, a uigilio diacono afflictus exsilio, obiit XII Kal. Iulii, et postea miraculis claruit. Ipseque uigilius papa LXI ordinatus sedit annos XuII, menses uII.

538 Belisarius patricius et uigilius papa uitigisum regem Gothorum pugna uictum, Constantinopolim perducunt ad Iustinianum Augustum.

539 Belisarius patricius Parthos Antiochiam et Syriam uastantes redire cegit.

541 Totila rex Gothorum Romam Campaniamque  deuastat.

542 Huius Iustiniani tempore corpus S. Antonii monachi diuinitus reuelatum Alexandriam transfertur.

Hoc tempore quinta synodus . . . collecta XIu capitula constituit.

543 Hoc tempore Benedictus abbas, cum . . . migrauit ad Dominum. S. Remigius . . . migrauit ad Dominum, ut Aug. an. seq.

544 Arator subdiaconus . . . oblatum publice recitauit.

545 Totila rex iterum Romam inuasit.

 546 Hoc tempore fuit S. Liberatus  Carthaginensis archidiaconus, qui de auctoritate Chalcedonensis concilii multa utilia conscripsit, et uigilium papam aliquando hereticis fauisse monstrauit.

547 uigilius papa cum ad consensum hereseos et restitutionem Anthemii episcopi nullatenus adduci posset, Constantinopolim ui perductus, exsilio grauiter est afflictus.

 548 Iustinianus Aug. basilicam Saluatoris, que Sancte Sophie dicitur, incomparabili opere Constantinopoli construxit. Ipse leges, que Iustiniane dicuntur, composuit.

550 uictor . . . cyclos arguit.

551 Hucusque Iornandes episcopus . . . perduxit.

 552 Hoc tempore Iustinianus Augustus Narsetem eunuchum principem militie faciens in Italiam misit.

554 uigilius . . . . in Sicilia morbo calculi decessit. Pro quo Pelagius . . . . contra uigilium culpatus, ascenso apud S. Petrum ambone et Euangelio super caput eius posito, iuramento se a crimine illato purgauit  . Hic ordinatus est a Perusino et Ferentino episcopis, et Andrea Ostiensi archipresbytero. Nam  hoc est priuilegium Ostiensis Ecclesie ut episcopus eius et archipresbyter  Romani pontificis ordinationi perpetuo interesse debeant. Et episcopus, si adfuerit, deinceps priuilegium pallii portandi habebit, quod nulli alii cardinali episcopo licebit. Anast.

 557 Hildebertus rex Francorum moritur et Parisiis in basilica S. uincentii sepelitur . . . . obtinuit.

558 Hoc tempore Turonis basilica S. Martini, rebellibus ad eam fugientibus, igne crematur; al., a. 560.

559 Lotharius rex, de malis suis penitentiam agens, basilicam S. Martini reparans, stanno texit. S. Medardus . . . . cum magna gloria sepelitur. Fortunat.  in uita.

560 Clotharius rex, filius Clodouei Magni, Compendii moritur anno regni LI.

563 Charibertus rex, libidini deditus, a S Germano Parisiorum episcopo excommunicatus obiit. Greg. Tur. a. 557.

564 Constantinopoli . . . Iustinianus minor LI, homo iniquus et auarus, annis undecim regnauit.

 565 His temporibus, immensa pestilentia et mortalitas totam Italiam, maxime Liguriam, deuastauit. Narses patricius diuitiis auctus, et ob id a Romanis inuidiam passus et apud Augustum criminatus, Roma in Campaniam discessit eique successor Longinus in  Italiam mittitur. S. Columba . . . . predicat.

566 Rome Ioannes, etc., ut Aug.

567 Narses patricius, qui multum pro republica laborauerat, a Iustino Aug. iniuriis lacessitus, Longobardos in Pannoniis habitantes ad uastandam et possidendam Italiam inuitauit.

Multa prodigia, et precipue ignee acies in celo uise sunt.

 568 Longobardi, rege Alboino, mense Aprili uenetiam ingressi, eam, paucis ciuitatibus exceptis, sibi subiiciunt.

569 Alboinus rex cum Longobardis Liguriam incasit, Mediolanum et alias plerasque urbes cepit, Papiam  plus triennio obsedit.

570 Alboinus plerasque in Tuscia urbes cepit. S. uedastus episcopus obiit.

571 Papienses regi Alboino ad deditionem ueniunt.

572 Narses patricius obiit.

574 Alboinus rex Longobardorum per insidias coniugis sue ab armigero suo occiditur.

 575 Constantinopoli Iustinus imperator post multa mala sua in amentiam uersus obiit. Pro quo Tiberius Constantinus, qui et ipso mente capto palatium rexerat, regnauit annis septem, uir Deo deuotus.

576 S. Germanus Parisiorum episcopus migrauit ad Dominum.

578 Rome Benedictus papa LXIu sedet annos Iu,  menses duos . . . presente conuicit: ubi etiam ab episcopis Moralia in Iob, uenientibus . . . compulsus est.

579 Magna aquaram inundatio et illuuies, fulmina, terremotus homines terruere. Mar. Greg. Tur. a. seq.

580 Cometa die Pasche uisus. Suessionis celum ardere uisum est. Pestilentia ingens fit.

 581 Hoc tempore exercitus Tiberii imperatoris Persas potenter superauit.

582 Constantinopoli Tiberius omni laude dignissimus obiit, pro quo Mauricius regnauit annis XXI. Rome Pelagius secundus papa LXu sedit annis X,  mensibus II. Hic templum S. Petri tabulis argenteis deauratis texit, aliaque multa bona fecit.

583 Childebertus rex Francorum, acceptis L millibus solidorum auri a Mauricio imp. ut Longobardos de Italia pelleret, cum eisdem pactum firmauit, et imperatori pecuniam requirenti nec responsum dedit.

584 Guntrammus rex in suburbano Cabillonensi monasterium S. Marcelli construxit.

 585 Chilpericus rex Francorum, per insidias interemptus, Parisius sepelitur.

586 Longobardi Autharium regem sibi constituunt.

587 Globus igneus . . . cecidit. In Hispania Richaredus, Leuigildi regis Gothorum Ariani filius, post  mortem patris effectus rex, a Leandro Hispalitano episcopo cum tota gente Gothorum ad catholicam fidem conuertitur.

588 In Hispania heresis Ariana . . . regis. Cesara regina, uxor Aunulfi regis Persarum, occulte baptizata, postmodum etiam maritum suum cum tota gente apud Antiochiam baptizari persuasit.

 589 Childebertus rex sororem suam, Authario regi Longobardorum promissam, regi Gothorum, qui nuper catholicus factus est, in matrimonium tradidit.

590 Tunica . . . et aliis pluribus episcopis . . . allata est.

591 Rex Longobardorum Theodelindam, regis Baioariorum  filiam, pulchram et piam duxit uxorem.

592 Ingens mortalitas facta est, in qua primo . . . diebus X, qui statim inter alia multa librum . . . itemque S. Pauli, et sex capitula synodica scripsit.

593 Siccitas magna, etc., ut Aug.

594 Item locustarum, etc., ut Aug.

 595 Gregorius synodum XXIu episcoporum ad S. Petrum collegit indictione XIu.

 596 S. Columbanus presbyter et abbas, post multa mirabilia. . . etatis LXXII. Hoc tempore B. Gregorius papa, missis. . . Ioanne et aliis, Anglorum gentem in Britannia ad fidem Christi conuertit.

597 Childebertus rex Francorum obiit.

598 His temporibus, cum Romanus. . . captas per deditionem recepisset, et ob id Agilolfus rex Italie et  ipsi Rome. . . pax utrinque facta est.

599 His temporibus monasterium, etc., ut Aug.

 600 Gregorius papa Lundonie. . . indictione Iu. Clades glandularia multas ciuitates afflixit.

602 Mauricius imp. Phocam, reipublice utilem, principem militie fecit. Globi ignei in celo uisi.

603 Constantinopoli Phocas Mauricium imp. turpiter interfecit, et ipse pro eo annis uIII regnauit. Corpus S. uictoris. . . et miraculis declaratur.

 604 Etherius Lugdunensis archiepiscopus obiit, eique Secundinus successit.

605 Beatus papa. . . mensibus. Sabinianus papa LXuII sedit anno. . . exspectabatur. Hoc anno synodus nefaria Cabillonis congregata, et B. Desiderius  uiennensis archiepiscopus iniuste deponitur, et exsilio damnatur.

606 Fames Rome facta, et inducie cum Longobardis ad annum unum; mense Aprili et Maio cometa uidetur.

607 Rome Bonifacius tertius papa LXuIII sedit  menses ferme nouem. Post quem item cessauit episcopatus mensibus decem. Al. a. 606.

608 Bonifacius papa, quia Constantinopolitana . . . . Rome collegit.

609 Rome Bonifacius . . . post hunc cessauit episcopatus  mensibus ferme septem. Hic apud . . . et in honore S. Marie . . . constituit.---B. Desiderius uiennensis archiepiscopus, de exsilio reuocatus, factione Brunichildis et Theodorici lapidatus, post obitum miraculis claruit.

 610 His temporibus Perse, multas prouincias Romanis auferentes, Hierusalem cruce Domini spoliauerunt.

611 Heraclianus Phocam Aug. regno priuauit, filioque suo Heraclio illud concessit, qui regnauit annis XXuI.---B. abbas Columbanus, S. Galli magister, a  Luxouiensi cenobio a se constructo, molimine Brunichildis pulsus, sanctum ibi Eustasium pro se reliquit abbatem.

 612 B. Augustinus Anglorum archiepiscopus migrauit ad Dominum. S. Columbanus, a Luxouio pulsus, concessu Theodeberti regis Brigantium uenit, ibique triennio mansit.

613 In Hispania, mortuo Betterico, Sisebodus rex efficitur Gothorum.

 614 Heraclius . . . . consortem fecit. B. Columbanus de Brigantio . . . rege susceptus, cenobium . . . incolere cepit.

 616 Isidorus hoc tempore Hispalensis episcopus clarus habetur. Brunichildis iniquissima, equis indomitis alligata, iussu Sigeberti  regis Francorum digna morte periit. Predictus Isidorus hucusque abbreuiationem temporum perduxit.

617 Rome Deusdedit papa LXX sedit annis tribus, mense fere uno.

618 His temporibus Hierosolyma . . . abducta.

 620 Rome Bonifacius, etc., ut Aug.---In Britannia, etc., ut Aug.---Magundat magus . . . monachus efficitur.

622 Gertrudis  regina, uxor Lotharii piissima, bone memorie, obiit.

623 His temporibus . . . abbates, et S. Gallus claruerunt.

 624 In Britannia defuncto Mellito archiepiscopo successit Iustus, etc., ut Aug.

625 Rome Honorius papa LXXII sedit annis XIII, qui multis bonis operibus abundauit.

627 In Britannia . . . in Britanniam pene centesimo octogesimo.

628 B. Anastasius multa . . . martyr efficitur. Ipso anno Heraclius . . . uicto et occiso Chosdre, Dominicam crucem Hierosolymam reuexit.

 630 Lotharius rex Francorum fortis, pius et religiosus obiit an. regni XLu.

631 Dagobertus rex Francorum S. Arnolfo Metense episcopo, et Pippino maiore domus utens consiliariis, nimio amore iustitie flagrauit.

632 Pax perpetua inter Heraclium imperatorem et Dagobertum, legatis mediantibus, pacta est.

633 In Britannia Eduinus, rex Anglorum pacificus et pius, a paganis regibus interimitur.

 634 Oswaldus filius Edilfridi Christianissimus, paucis collectis, et adorata cruce quam erexerat, interfectores Eduini regis superauit ipseque octo annos  regnauit.

635 His temporibus cum Sergius. . . damnatus est.

637 Constantinopoli Heraclius. . . episcopo in heresin Acephalorum inductus obiit, pro quo Heraclonas  cum matre Martina annis regnauit duobus.

638 Rome defuncto Honorio. . . nutabat. Quo tempore Lateranensis thesaurus distractus est.

 639 Constantinopoli. . . menses sex.

640 Constantinopoli . . . annis XXuIII. Rome Seuerinus papa. . . diebus quatuor, post quem cessauit episcopatus mensibus quinque.

 641 Rome Ioannes quartus papa, LXXIu, sedit annum unum, menses fere decem, qui missa pecunia multos captiuos in Histria et Dalmatia a barbaris redemit.

 642 Rome Theodorus papa LXXu sedit annos sex, menses fere sex. Hic corpora SS. Primi et Feliciani leuauit, et hereticos damnauit. In Britannia, Oswaldus rex Anglorum piissimus, contra Pendanum regem paganum, etc., ut Aug.

 644. S. Paulinus. . . uI Idus Octobris.

645 Hoc tempore Pyrrhus. . . depositus et anathematizatus est.

 646 His temporibus. . . et ipsa religiosa Angiso. . . peperit.

647 His temporibus cum Paulus . . . damnatus est.

648 Tempore Constantis imp. gens Sarracenorum crudelissima multas prouincias uastauit.

 649 Rome Martinus papa . . . pro heresi eum arguentes carceribus et exsiliis afflixit, et catholicis, ubicunque potuit, persecutionem excitauit.

650 Martinus . . . collegit, in qua . . . damnauit.

651 Beatus Aidanus . . . decessit.

 652 Hoc tempore Olympius . . . nocere non posset, tandem cum papa pacificatur.

653 In Britannia . . . decem annos prefuit.

654 Beatus papa Martinus iussu Constantis heretici imperatoris in basilica . . . perductus cum flecti . . . in Cersona damnatus est.

655 Martinus papa . . . sepultus miraculis claruit . . . sedit annos duos, menses ferme decem, uir benignus  et pius. In Britannia . . . fratre uictus interiit . . . . accepit.

656 Petrus, etc., ut Aug.

657 Rome . . . mensibus sex, perperam ex Anastasio.

 658 Rome, etc., ut Aug.

659 Constantinus, etc., ut Aug.

660 In Italia defuncto rege Longobardorum Hariberto duo filii eius Godabertus et Pertarich regnum inter se diuidebant, quorum uno occiso, id est, Godaberto, alteroque fugato ad Hunnos, Grimoaldus dux Beneuentanus regnum eorumdem obtinuit.

 661 Hoc tempore Pertarich de exsilio reuersus, iterum in exsilium ire compulsus est.

662 Constantinus, qui et Constans, Italiam contra Longobardos uenit, sed nichil profecit.

663 Constantinus imperator Romam uenit, et, a uitaliano papa honorifice susceptus, S. Petro pallium auro textile obtulit; sed cuncta pene ornamenta Urbis abstulit

664 Eclipsis solis quinto Nonas Maii facta. In Britannia a Scotis et Anglis questio de Pascha uentilatur,  et Scoti a Wilfrido presbytero rationabiliter uicti sunt; qui postea episcopus ordinatur.

665 Angli ad uitalianum papam pro episcopo et doctore postulatum Romam miserunt.

668 In Sicilia Constantinus imperator, qui et Constans, post multas depredationes per prouincias factas, tandem a suis in balneo peremptus est. Pro quo Constantinus eius filius regnauit annis XuII, imperator sane catholicus et pius. Hoc anno Theodorus. . . et exemplo.

 669 Sarraceni Siciliam uastant.

670 In Italia, mortuo Grimoaldo Longobardorum rege, Pertarich regnum paternum XuII annis obtinuit.

672 Rome uitaliano . . . mitis et pius, qui multa edificia Rome construxit.

673 Hoc anno Theodorus . . . collegit.

674 Dagobertus rex Francorum, precipuus Ecclesiarum Dei uenerator, obiit. Regnauit annos XLIu.  Parisiis sepelitur  .

676 Rome, defuncto Adeodato papa post menses quatuor, Donus papa LXXX sedit annum unum, menses quinque; qui porticum S. Petri marmore strauit.  Cometa per tres menses uisa.

677 Ecclesia Rauennas . . . se iterum subiecit.

678 Rome . . . LXXXI sedit annis II, mensibus uI. Hic papa apud imperatorem effecit ut quantitas releuaretur, que pro ordinatione pontificis solita erat dari, ita tamen ut decretum generale de electione prius ad imperatorem mitteretur, quam ille consecraretur  . Anast.---Wilfridus Anglorum episcopus,  a Guiberto [al., Ecberto] rege sede sua pulsus, multos in exsilio ad Dominum conuertit.

679 Constantinus, etc., ut Aug.

 680 Eclipsis lune, et magna mortalitas Rome facta. Agatho papa . . . suscepti sexte . . . prefuerunt, et cunctos hereticos . . . damnauerunt, et nouem capitula conscripserunt. Theodorus, etc., ut Aug.

681 Constantinopoli sexta synodus . . . . portendentes. Agatho papa decessit. an. seq.

682 Rome defuncto Agathone, etc., ut Aug.

 683 Rome Leo secundus, papa LXXXII, sedit ferme mensibus XI, uir per omnia eruditissimus et piissimus, qui sua decreta fecit, plurima egregie scripsit, docuit et constituit. S. Gudbertus, Lindiufarnensis Ecclesie episcopus, Britanniam multis uirtutibus decorauit.

 684 Rome defuncto . . . . annum fere unum . . . mensibus decem, uir satis laudabilis. Comete apparent.

685 Rome post Pascha . . . sedit annum unum, qui prius archidiaconus, legatus in sexta synodo sedis apostolice fuerat. Constantinopoli, Constantino imp. defuncto, filius eius Iustinianus regnauit annis X, qui heresi pollutus, orthodoxis est infestus.

 686 Rome defuncto . . . menses XI, uir item laudabilis. In Britannia S. Ioannes Hagustaldensis episcopus clarus habetur.

687 Rome defuncto . . . fere IX, qui in fide catholica fortis persecutionem ab Aug. Iustiniano passus est, uir quippe sanctus et omnibus bonis intentus.

 688 Ceadwald . . . . decoratus est.

689 In Italia Alachis dux tyrannidem inuasit, et maxime clericos insequitur.

690 Theodorus . . . decessit, qui librum penitentialem satis utilem conscripsit.

694 His diebus duo Angli presbyteri, dum Saxonibus predicarent, martyrio coronati et miraculis declarati, a Pippino Colonie sunt tumulati. Bolland. 3 Oct.

695 Constantinopoli Iustinianus imp. hereticus, a  Leone et Tiberio abscissis naribus, regno expulsus est, et ipse Leo regnum tres annos obtinuit. uir S. Willibrordus . . . Fresonum predicans, uirtutibus claruit. uita apud Mabill. sec. III Bened. p. I, p. 601.

696 Sergius papa . . . inuenit.

697 In Britannia . . . ad Dominum post multas uirtutes, cuius uitam Beda presbyter descripsit.

698 Constantinopoli, etc., ut Aug.

699 Hoc tempore synodus Aquileiensis, etc., ut Aug.

 701 Rome defuncto, etc., ut Aug.

703 Beda . . . perduxit. Hoc tempore . . . captiuos abduceret, a Ioanne papa pacem postulante dona accipiens captiuos reddidit.

 704 In Britannia Edilred rex Merciorum, relicto regno monachum se fecit.

705 Constantinopoli . . . regis Bulgarorum . . . peruasores occidit. Gallicinum patriarcham . . . quoties a detruncatis naribus profluuium terserit, toties aliquem . . . iusserit. Rome Ioannes . . . . et eruditus. S. Heddi episcopus migrauit ad Dominum. uita apud Mabill. sec. III Bened., p. I, et Bolland. 7 Iul.

706 S. Ioannes papa . . . construxit et multas ecclesias ornauit.

707 Hoc tempore Haribertus, etc., ut Aug.

 708 Rome Sisinnius . . . diebus Xu.

709 Cenredus rex . . . non multo post obierunt. Wilfridus Anglorum episcopus obiit, cui Acca successit.

 710 Adrianus abbas . . . obiit. In uita S. Theodori, sec. II, Bened.---Hildebertus rex Francorum obiit, pro quo Dagobertus annis quinque.

711 Constantinopoli . . . fauens; unde et a Constantino papa anathematizatur; quapropter, regni principibus eum pro excommunicato deuitantibus, regium diadema deponere compellitur.

712 Haribertus, etc., ut. Aug.

714 Anastasius . . . se catholicum declarauit. Pippinus . . . Carolus regnauit annis XXuII.

 715 Rome, defuncto Constantino papa, Gregorius secundus, papa XCI, sedit annos Xu, menses IX, qui XuII capitula conscripsit. Dagobertus, qui et Daniel.

716 Egbertus uir sanctus, natione Anglus, Scotos legitime Pascha celebrare docuit. Constantinopoli . . . ordinari fecit.

717 Rome . . . edificia subuertit. Hoc tempore Winfridus, qui et Bonifacius . . . Gregorii pape.

718 Constantinopoli Leo imp. annis IX regnauit; cuius temporibus Sarraceni Constantinopolim obsidentes triennio, tandem diuino auxilio fame, peste, ferro repelluntur.

719 S. Bonifacius . . . Moguntiaci . . . multis gentibus  profuit uerbis et exemplis.

720 Mortuo Chilperico . . . constituitur. S. Othmarus, celle S. Galli primus abbas constitutus, XL annos rexit.

721 Carolus . . . ui cepit. S. Ioannes, etc., ut Aug.

722 Carolus Alemanniam et Baioariam subegit.

723 Hoc tempore corpus S. Augustini de Sardinia Ticinum a Luitprando translatum est. Bed. chr.

724 Carolus transito Ligeri Aquitaniam uastat. S. Pirminius et chorepiscopus, a Carolo Augie insule prefectus, serpentes inde fugauit, et cenobialem uitam ibi instituit anno tertio.

 725 Sarraceni Gallias uastant preda et incendio Hepid.

726 Carolus Sarracenos una cum rege eorum prostrauit  .

Carolus Pippini filius, cum iam principatum maioris  domus XII annis tenuisset, posthac eumdem principatum Xu annis obtinuit, regibus tamen in Francia, sed parua dignitate regnantibus.

727 Carolus, Burgundiam petens, eam sibi subegit. S. Pirminius ex Augia pulsus, Etonem . . . petiit. In uita sec. III Bened. p. II.

 728 Carolus Aquitaniam sine bello recipit.

729 S. Egbertus . . . uIII Kal. Maii.

730 Sarraceni Auinionem urbem capiunt, et circumquaque regiones deuastant.

731 Carolus Auenionem, cesis Sarracenis, ui expugnatam  recipit. Beda presbyter et monachus, natione Anglus, doctor eximius, obiit uII Kal. Iunii  . Rome Gregorius III papa sedit annis X, mens. IX. Tria cenobia, id est, Altaha, Murbach, Fauarias ex Augiensibus fratribus instructa sunt.

732 Carolus Gothiam inuadit.

 733 Carolus exercitum Sarracenorum de Hispaniis uenientem deleuit. Roderic. hist. Arab. a. 732.

734 Augie Eto abbas Kebam successorem relinquens, ipse Argentorati episcopus promotus, non longe post sui nominis Etinheim cenobium construxit.

735 Carolus item deletis Saracenis uictor rediit.

736 Carolus Gothos petiit, et inde uictor rediit. Audoinus episcopus obiit. Augie defuncto post duos annos Keba, Ernfridus Augie abbas et Constantie episcopus effectus, decem annis prefuit.

 737 Carolus Saxones uictos fecit tributarios.

739 Carolus, etc., ut Aug.

740 uictis . . . facta est per Carolum.

741 Rome Zacarias . . . menses Iu, Carolus Carisiaci moritur . . . annis X.

742 Carlomannus et Pippinus duces Aquitanie et Sueuie rebellantes cito comprimunt.

744 Fuldense cenobium . . . fundatum est.

745 Carlomannus . . . uastauit.

746 Sanctus Bonifacius annuente . . . episcopos ordinauit. Sidonius Augie, etc., ut Aug.

 747 Carolus pro Dei amore mundo abrenuntians, in castro Cassino monachum se fecit.

750 Pippinus Griphoni . . . Neustrie dedit.

751 Pippinus, missis . . . ignauis eius regibus, consuluit. Idem Pippinus, rex effectus, XuII annis regnauit.

 752 Auctoritate . . . Childerico Pippinus . . . unctus, regnauit annis XuII. Audogarius . . . incolere cepit

753 Pippinus rex Saxoniam . . . occisus est. Stephanus papa . . . reges unxit.

754 S. Bonifacius Moguntinensis . . . Fresonibus predicaret, marturizatus est ab eis . . . annis XXXII. Carlomanus . . .  Lugduni obiit. Pippinus Italiam cum exercitu petens Haistulfum regem Papie obsessum obsides dare, et res S. Petri sub sacramento reddere cegit. Stephanus . . rediit.

755 Haistulphus . . . uastans; pro qua re papa legatos per mare ad Pippinum pro auxilio misit.

 756 Pippinus . . . Papie obsidet, et Rauennam aliasque urbes peruasas eum S. Petro et domino pape per legatum reddere compulit.

757 Constantinus imp . . . misit.

758 Rome . . . annis decem.

 759 Waifarius tyrannidem in Aquitania exercuit. S. Othmarus . . . temerarie inuasisset . . . uentris obiit, etc., ut Aug.

760 Pippinus . . . inuadit, et Waifarium iniuste usurpata sub sacramento reddere cegit.

761 Waifarius iterum tyrannidem exercuit.

762 Pippinus . . . petens multas urbes ibi cepit.

764 Pippinus . . . habuit.

765 Rudgangus Metensis episcopus, etc., ut Aug.

766 Corpus S. Gorgonii in Gorzia, etc., ut Aug.

767 Rome Paulus . . . annis Iu  .

 768 Pippinus, subacta Aquitania, uII Kal. Oct. obiit, anno etatis LIII . . . ; Iu annis regnauit.

769 Corpus S. Othmari . . inuentum . . . translatum est.

770 Carolus . . . Longobardorum, uxorem duxit, sed postea repudiauit.

771 Carlomanus obiit . . . collegit.

772 Carolus Saxones petiit, unde acceptis obsidibus rediit. Rome post Stephanum Adrianus primus papa sedit annis XXIu.

 773 Carolus ab . . . petiit, et, Desiderio rege obsesso Papie, ipse Romam . . . ibi celebrauit.

774 Longobardi cum Desiderio rege eorum Carolo se tradunt, anno CCu ex quo Italiam cum rege Alboino  intrauerant. Corpora SS . . . translata sunt.

775 Carolus Saxoniam iterum rebellantem uastat.

776 Carolus Rudgaudum regnum Italie affectantem occidit.

777 Saxones tandem multa . . . efficiuntur.

778 Carolus Hispanias petiit, quibus subactis redit. Saxones iterum rebellant.

779 Carolus iterum Saxones superauit.

 780 Carolus dispositis rebus Saxonum et Sclauorum, ipse . . . adiit.

781 Pippinus filius Caroli Rome ab Adriano papa baptizatur, et ab eodem a baptismo suscipitur, et cum  fratre Ludouico rex ungitur. Constantie . . . prefuerunt. Hoc tempore cruces apparuerunt multis in uestibus. Sanguis . . . dicitur.

782 Carolus Saxonum 4500 decollare iussit. Apud S. Gallum Waldo abbas prefuit anno uno.

783 Hildigart . . . Iulii obiit.

784 Iunior Carolus . . . Westphalos bello domuit.

785 Widikind . . . baptizatus est.

 786 Carolus iterum Romam iuit orandi gratia. Augie . . . annis uiginti.

787 Rudtrud filia Caroli . . . desponsatur.

789 Hoc anno Carolus LXXXIII pene canonum capitula totius regni sui episcopis transmisit, ut eius auxilio corrigenda corrigere possent  .

790 Hunc annum Carolus Wormatie quietus transegit

791 Carolus terram Hunnorum euastat.

792 Synodo . . . damnata est.

 793 Saxones . . . rebellant.

794 Synodo . . . Feliciana damnata est. Pseudosynodus . . . damnata est. His temporibus Alcwinus . . . habetur.

795 Hunni missis legatis se cum terra sua Carolo tradunt, et Christianitatem promittunt  .

796 Rome, defuncto . . . annis XX.

797 Constantinopoli . . . excecatur.

798 Helena mater . . . pace misit.

 799 Leo papa . . . excecatur, et per quosdam liberatus in Saxoniam ad Carolum est perductus. Geroldus prefectus . . . sepultus est.---Patriarcha . . . Domini mittit Carolo regi.

800 Carolus Hierosolymam insignia dona transmisit, et Romam petens, Leonem papam se de ei illatis . . .  restituit.

801 Carolus . . . eos relegauit. Terre motus factus est secundo Kal. Maii.

802 Aaron rex Persarum inter alia munera elephantem Carolo imperatori misit.

 803 Sanguis Domini . . . celebrauit.

804 Dominus papa magnis muneribus ab imperatore donatus Romam rediit.

805 Carolus iunior a patre missus Bemiam subiugauit.

806 Carolus imperator regnum inter tres filios diuisit.

807 Aaron rex Persarum cum aliis muneribus artificiosum  Carolo misit horologium.

808 Eardolf rex Nordanumbrorum regno pulsus ad Carolum imperatorem questum uenit.

809 Questio de . . . uentilatur.

810 Hispani et Greci per legatos cum illo pacem firmant. Pippinum filium suum, regem Italie, mortuum esse didicit.

 811 Hetto abbas Augie et episcopus Basilee, missus Constantinopolim, Hodeporicum suum scripsit.

812 Michel imp. legatis Caroli remissis, suos etiam pacem confirmatum misit. Beneuentani 25000 solidorum auri tributum Carolo persoluunt.

813 Carolus imperator . . . misit, quorum liber itineratus, Hodeporicum item scriptum habetur. Ipse  Ludouicum filium regni consortem fecit. Mortuo Pippino filio eius rege Italie, filium ipsius Bernhardum, nepotem suum regem fecit Italie. Permagna concilia Moguntiaci, Rhemis, Turonis Cauillonis,  Arelati pro statu Ecclesiarum fieri iussit

814 Carolus imperator . . . qui statim generale colloquium Aquisgrani habuit, et multa perperam gesta per regnum correxit.

815 Quidam ex Romanis primoribus . . . puniuntur.

816 Leone papa defuncto uIII Kal. Iun. . . coronauit, deinde Romam rediit. Imperator synodo . . . bene  disposuit.

817 Stephano papa . . . annis uII. Legati Leonis . . . ueniunt imperatorem.

 818 Ludouicus imperator Cismarinos Britannos domuit.

819 Synodo Aquisgrani habita, multa de statu Ecclesiarum disposita sunt.

 820 Ex inundatione pluuiarum pestilentia magna facta est.

821 Ludouicus imp. regnum inter filios diuisit, exsilia relaxauit, debita cunctis dimisit.

822 Ludouicus . . . egregius successit. Augie Hettone  abbate et episcopo quietam uitam adoptante, Erlebaldus abbas decimus successit.

823 Lotharius rex. . . Rome coronatur. Agri multi preter solitum grandine sunt uastati, magnis lapidibus  alicubi decidentibus.

824 Rome Eugenius papa post Paschalem sedit annis tribus. Augie Wettinus monachus e corpore ductus post triduum. . . Hetto . . . scripsit.

 826 Herioldus. . . baptizatus est. Hildouinus abbas de S. Dionysio. . . Medardi collocauit.

827 Corpora. . . translata sunt. Hoc in anno Ansegisus abbas in quatuor libellos collegit tam seculares quam ecclesiasticas leges, quas Carolus M. et Ludouicus atque Lotharius imperatores promulgauerunt  .

828 Rome post Eugenium ualentinus papa sedit  dies XL, et post hunc Gregorius papa sedit annis XuI Reliquie. . . miraculis.

829 Aquisgrani terremotus Sabbato sancto Pasche factus.

830 Corpus S. Marci. . . insulam attulit.

831 Imperator omnes sibi contrarios honore priuando animos tam filiorum quam ceterorum contra se irritauit.

 832 Imperator contra filios suos exercitum mouit: uxorem timore filiorum abdicauit.

833 Imperator item contra filios in Alsatiam uenit: ibi ueniente Gregorio papa cum filiis imperator, a suis relictus, in filiorum potestatem deuenit

834 Imperator iudicio. . . includitur.

835 Imperator. . . magnum conuentum habuit.

 837 Ticinum tertio Kal. Ianuarii octies noctu tremuisse dicitur.

838 Imperator habito conuentu Nouiomagi Ludouico filio regnum Francorum interdixit. Puoto [al., Bodo] diaconus palatii in Iudaismum lapsus. Annal. Bertin. ad an. 839.

839 Imperator filio suo Lothario repacificatur. Ebbo Remorum archiepiscopus degradatur  .

 840 Imperator, filio suo Lothario ad imperium designato, XII Kal. Iulii obiit et Metis sepelitur.

841 Ludouicus Iunior, adunatis cum fratre suo Carolo copiis, cum Lothario monarchiam appetente, de partitione regni concordare non possent, iuxta Fontinacam uillam uII Kal. Iulii acie confligunt; Ludouicus et Carolus castris potiti sunt, fugato Lothario.

842 Tandem cunctis pacem optantibus regnum in  tria partiri constituunt. Augie Walachfridus. . . . . prefuit, qui metro et prosa conscripsit multa.

843 Lotharius cum imperatoris nomine Italiam accepit et Belgicam Galliam, que nunc usque ab eo regnum Lotharii dicitur; Ludouicus Germaniam, Carolus Gallias obtinuit.

844 Defuncto Gregorio papa Sergius secundus sedit annis tribus  .

 845 Rhabanus Fuldensis abbas librum, quem de S. cruce. . . transmisit, ut Aug. a. pr.

846 Lotharius imp. Burgundiones rebellare molientes ad deditionem cegit. Aug. a. pr.

847 Rome Leo quartus papa Cu sedit annis IX, mensibus III, qui Rome munitionem, quam Leoninam dicunt, fecit, eamque apostolica benedictione dedicauit et sub anathemate in perpetuum confirmauit. Moguntiaci Rhabanus, Fuldensis abbas doctissimus, ordinatur archipresul, qui mox, Ludouico iubente, synodum  magnam Moguntiaci  collegit. Tempore Leonis  pape et Rhabani Moguntiacensis archiepiscopi in conuentu episcoporum Moguntiaci, confutata est heresis Predestinatianorum, quorum capita B. Augustinus confregit atque contriuit in libro De correptione et gratia et predestinatione sanctorum.

848 Goteschalcus quidam. . . conuictus regno expellitur.

849 Augie Walachfridus abbas Strabo obiit, pro quo Folckwinus abbas XIII prefuit annis IX.

850 Magna fames circa Rhenum, in qua Rhabanus  archiepiscopus multos pauperes aluit

 852 Magna synodus. . . habitus.

853 Nortmanni basilicam sancti Martini Turonis incendunt.

 855 Lotharius imperator. . . partes regni tenuerunt.

856 Moguntiaci Rhabano archiepiscopo defuncto  successit Carolus filius Pippini regis Aquitanie. Rome Leone papa defuncto Benedictus papa tertius sedit annis II, mensibus uI.

 857 Synodus a Carolo archiepiscopo Moguntiaci colligitur

 858 uillam quamdam iuxta Moguntiacum et Rhenum, Camunti uocatam, nequam spiritus, homines multipliciter infestando, deuastauit. Rome post Benedictum . . . sedit annis nouem.

859 Crebri terremotus Moguntiacum . . . obiit

860 Hiems maxima etiam Ionium mare usque in uenetiam per glaciem equis meabile fecit.

861 Meginradus . . . claruit, Augie sepultus: a quo  usque hodie eremus ipsa a sanctis et religiosis uiris  culta in nobile excreuit cenobium.

862 Lotharius rex . . . Treuirensi repudiauit Tithpirgam uxorem legitimam, synodo ad hoc machinandum collecta.

863 Synodo Rome collecta, Guntharius et Theotgaudus archiepiscopi illuc transmissi, a Nicolao papa depositi sunt, et cum synodo sua anathematizati, Lothariusque rex nisi resipisceret, excommunicatus  est.

 864 Guntharius Coloniensis episcopale officium post interdictum usurpans, sed postea ductus penitentia, Romam uenit, sed minime reconciliari meruit.

865 Arsenius episcopus, Nicolai pape legatus, ipsi Lothario fidem connubii per sacramenta duodecim principum suorum pollicenti Tithpirgam coniugem reconciliatam reddidit. Annal. Fuld.

866 Wulgari missis . . . Christi suscipiunt.

867 Lotharius rex posthabitis principum sacramentis Tithpirgam repudiauit, iterum se priori concubine commiscens: unde eum papa Nicolaus cum suis complicibus excommunicauit, litteris ad diuersos missis.

 868 Synodus magna coram Ludouico rege colligitur Wormatie. Rome defuncto papa Nicolao Adrianus II sedit annis u. Ad quem . . . pro Waldrade concubine sue matrimonio satis egisset, nichil profuit. Ea quidem conditio ei dabatur, ut si innocens esset, fiducialiter corpus Domini perciperet; sin uero, illud nullatenus accipere presumeret. Sed ipse temerarius accessit, et cum suis complicibus ineuitabile iudicium sibi suoque regno, heu nimium demens! percepit. Nam tanta clades hanc presumptionem diuinitus subsecuta est, ut in eiusdem Lotharii regno tota uirtus ac nobibilitas non peste, sed quasi hostili gladio deleta esse uideretur. Annal. Bert., Met., anno seq.

 869 Lotharius rex . . . temerarie ab eo accipiens, cum rediret domum Placentie periit, fautoresque sceleris omnes pene obitu periere, regnumque eius Carolus patruus eius inuasit.

870 Synodus magna Colonie collecta, et multa pro  statu Ecclesie decreta.

871 Ludouicus imp. Adalgiso tyranno per sacramentum  pacificatur: quo tamen sacramento eum post Ioannes  papa absoluit, et eum contra eumdem tyrannum incitauit ad bellandum. Annal. Fuld. a. seq.

872 Basilius imp. Grecorum portionem Dominice  crucis Ludouico regi transmisit.

 873 Rome defuncto Adriano Ioannes papa sedit annis X, cuius precepto Ioannes diaconus Romane Ecclesie uitam S. Gregorii authentice describit.

 874 Ratolfus ueronensis episcopus obiit, qui sui nominis cellam construxit iuxta Augiam.

 875 Ludouicus imperator Italie defunctus Mediolani sepelitur anno regni uicesimo. Cuius regnum patruus eius Carolus rex Galliarum inuadens, a Ioanne papa se imperatorem coronari fecit.

876 Ludouicus rex religiosus apud Franconofurt u  Kal. Sept. obiit, anno regni XXXuI, regnumque eius tres filii Carlomannus Baioariam, Ludouicus Germaniam, Carolus Alemanniam, singuli cum adiacentibus prouinciis, accepere.

 877 Carolus rex Galliarum obiit anno regni XXXuII post quem filius eius Ludouicus Balbus regnum Galliarum accepit.

878 Ludouicus rex Germanie cum fratre Carolo egnum Lotharii diuisit.

 879 Ludouicus Balbus, filius Caroli, rex Galliarum, III Id. April. Compendii obiit.

880 Carolomannus rex Baioarie apud uillam Ottingam obiit XI Kal. April.

 881 Nortmanni multas prouincias in Gallia uastant. Carolus rex, frater Ludouici, Romam ueniens una cum regina Richarda imperiali unctione a Ioanne papa coronatur, et omnes Italorum episcopi, preter papam, imperatori iureiurando subiiciuntur; an. prec.

 882 Ludouicus rex Germanie XIII Kal. Febr. obiit. Carolus imperator Nortmannos, circumquaque uastantes, pacem regno eiusdem deinceps sacramento firmare compulit, et regem eorum Christianitatem professum, de baptismo suscepit, sicque firmata amicitia digressi sunt

 883 Rome Ioannes papa a quodam toxicatus, etiam a quodam alio percussus malleo obiit, statimque percussor eius a nemine lesus moritur: et Marinus archidiaconus papa CX profuit anno uno, mensibus sex. Ludouicus rex Gallie obiit.

884 Carolomannus filius Ludouici Balbi, rex Gallie, obiit et regnum Gallie Carolus imperator obtinuit.

 885 Marinus papa obiit, pro quo Adrianus III, papa CXI, sedit anno uno, mensibus quatuor.

886 Imperator a papa inuitatus Italiam uenit. Rome quintus Stephanus post Adrianum sedit annis sex.

 887 Richarda imperatrix adulterii cum Luitwardo uercellensi episcopo incusata, aquino iudicio se ab omni uirorum commistione integram et uirginem. . . regina permansit. Imperator autem ab omnibus deseritur,  et Arnulfus fratris sui Carlomanni filius rex  eligitur.

888 Carolus imperator iam priuatus, Deo deuote seruiens, ut quidam dicunt, a suis strangulatus, obiit Idus Ianuarii, et Augie  sepelitur.

 890 Arnolfus rex ex parte apostolici rogatur ut, Romam ueniens, Italiam sibi de tyrannis defendat.

891 Arnolfus rex Nortmannos ad internecionem deleuit.

 892 Rome post Stephanum . . . mensibus septem.

893 Formosus papa Arnolfum regem ad suscipiendam et a tyrannis eruendam Italiam inuitat.

 896 Arnolfus rex tandem Romam uenit, et a Formoso papa imperator coronatus est. Formosus papa die Pasche obiit: pro quo sextus Bonifacius papa CXIu ordinatus, decima quinta die podagra defunctus est. Cui sextus Stephanus papa CXu substitutus sedit annum unum, qui tyrannis fauit.

 898 Rome post Stephani interitum Romanus papa CXuI sedit mensibus paulo plus Iu, et post hunc secundus Theodorus papa CXuII sedit dies XX. Post quem nonus Ioannes papa CXuIII ordinatus sedit annos duos.

 899 Uta regina, adulterii incusata, LXXXII principum iuramento absoluta est. Rome Benedictus . . . mensibus quinque.

900 Arnolfus imperator Ratisbone, ubi frequentius manebat, obiit uI Id. Decembr.  . Anno regni XII, pro quo filius eius Ludouicus puer regnauit.

902 Beringer, Reginolfus et Gerhardus, nobiles  Germani, filii Atonis comitis et Adellinde occisi, apud Buchaugiense cenobium uirginum, a predicta Adellinda constructum, sepeliuntur, ubi et ipsa mater postea est sepulta.

904 Rome, etc., ut Aug.

905 Ut Aug.

906 Adalbertus nobilis et bellicosus de Babenberg  Conradus emulum suum, uictum pugna, cum aliis multis peremit.

907 Adalbertus, perfidia Hattonis archiepiscopi et Luitpoldi ad Ludouicum regem spe pactionis adductus, decollari est iussus.

908 Hungarii Saxoniam et Thuringiam uastant. Luidpaldus occisus est. Regin. a. 907.

909 Hungarii Alamanniam uastant.

910 Hungarii Francos deuincunt.

911 Ludouicus . . . annis septem. Burchardus dux  Alemannie in conuentu suo occiditur.

912 Hungarii a Baioariis et Alemannis iuxta flumen Ine occiduntur. Ruodolfus rex Burgundie obiit, pro quo Ruodolfus filius regnauit annis XXu. Rome Anastasius secundus, papa CXXIII, sedit annis II, mensibus II. Apud S. Gallum Notkerus, magister doctus, obiit.

913 Hungarii Alemanniam uastant.

914 Salomon Constantiensis episcopus est captus.

915 Rome, etc., ut Aug.

 916 Hungarii totam Alemanniam igne et gladio uastant. Synodus coram misso apostolici Petro Ostiensi  episcopo apud Atheim est habita, in qua synodo generali decreto sancitum, ut quicunque  deinceps bannum ab episcopo impositum corrupisset, per ieiunium XL dierum in pane tantum et aqua et sale commissum lueret. Apud S. Gallum . . . est inclusa.

917 Ab Hungariis Basilea destruitur. Erchanger dux et frater eius decollantur.

918 Burchardus dux Alemannie constitutus, etc., ut Aug.

919 Henricus comes . . . regnauit annis XuIII. Burchardus dux Alemannie Rudolphum regem Burgundie  uicit.

920 Carolus rex . . . inclusa est.

923 Sanguis Domini . . . sicuti litteris inibi manifestatur.

 924 S. Udalricus Auguste uindelice episcopus prefuit annos L.

925 Hungariis item Alemanniam uastantibus . . . uirgo inclusa, a quodam eorum perempta, martyrio coronatur . . . conseruata est.

926 Hungarii, uastata Alemannia, per totam Franciam, Alsatiam atque Galliam igne et gladio deseuiunt. Burchardus dux occiditur, pro quo Herimannus Alemannie dux efficitur.

 927 Heriger Moguntiensis archiepiscopus obiit, pro quo Hildebertus.

929 Rome Stephanus . . . annos duos, mensem unum.

930 Ut Aug.

931 Ut Aug.

932 Henricus Hungarios in Suirbia interfecit.

934 Constantie Conradus, genere et uita clarus, presul ordinatus prefuit annos XLI.

935 Rome . . . mensibus II.

 936 Henricus . . . apud Chutilineburg sepelitur; pro quo Otto filius eius regnauit ferme annos XXXuIII.

937 Hungarii Franciam, Alemaniam, et Burgundiam  uastantes, tandem per Italiam redierunt in Pannoniam. Monasteria S. Galli et S. Bonifacii concremantur. Rudolfus rex Burgundie obiit, pro quo filius eius Conradus regnum suscepit. Arnolfus dux Baioarie obiit, ducatumque eius accepit Bertolfus. Baioarii cum multis aliis regi Ottoni rebellant.

938 Otto rex contra Baioarios procinctum mouit, peneque omnes sibi subiugauit. Rome Stephanus . . . mensibus Iu.

 939 Otto rex omnes sibi rebelles, preter Metensem episcopum, subiugauit.

 940 Otto rex Gallias contra Ludouicum regem petit. Hiems seua et mortalitas animalium.

942 Otto et Ludouicus reges pacificantur. Rome Marinus . . . mensibus sex.

943 Hungarii Baioarios inuadentes uincuntur.

944 Terremotus, etc., ut Aug.

945 Rome . . . ferme X. Otto rex Galliam ingreditur.

946 Apud, etc., ut Aug.

947 Bertolfus dux Baioarie obiit, cui Henricus frater Ottonis regis in ducatu successit.

 948 Hermannus dux Alemannie obiit, cuius ducatum Lutolfus Ottonis regis filius accepit. Synodus magna . . . facta.

949 Lothario rege . . . iniuriis afflixit.

950 Otto rex Italiam petit sibique eam subiecit, et pulso Beringario dominam Adelheidem liberauit.

951 Synodus . . . ad deditionem uenit. Inter alia . . . quasi candentis ferri . . . ambulans.

952 Otto rex cum filio suo Luitolfo Italiam intrat, et nuptie regales Papia celebrantur.

 953 Luitolfus dux Ottoni patri suo rebellat, sed a. sanctis episcopis reconciliati sunt.

954 Hungarii, etc., ut Aug.

955 Hungarii, totam Baioariam depopulantes, iuxta Augustam Alemannie urbem, Deo iuuante, ab Ottone rege pugna uicti immensa cede necantur Iu Idus Augusti. Ex nostris etiam Conradus dux cum aliis multis occubuit. Hungarii etiam, qui tunc effugere  poterant, per totam Baioariam trucidati sunt. Reges eorum Ratisbone in patibulis suspensi sunt. Rome Ioannes . . . uanitati et spurcitiei fuit deditus.

956 Luitolfus dux Italiam hostiliter inuadit, et Beringarium cum filio eius fugauit.

957 Luitolfus dux Adalbertum bello uicit, et ipse eodem anno obiit, et Burchardus ducatum eius accepit.

 958 Cruces in uestibus quibusdam apparuerunt.

961 Otto rex Ottonem filium suum ex . . . apparuit.

962 Otto rex Romam ueniens a Ioanne seu Octauiano papa imperator coronatur, ipseque papam pro sceleribus suis arguens, minime eum potuit corrigere.

963 Otto imperator, Natalem Domini Papie moratus, iterum Romam uenit pro sceleribus Ioannis pape diiudicandis. Sed eodem Ioanne imperatorem in Campaniam fugiente, in eius locum a Romanis et imperatore uir. . . ordinatus est  .

 964 Romani Leonem papam expellunt, mortuoque Ioanne papa priore, Benedictus diaconus a Romanis, nolente imperatore, ordinatur sui nominis quintus, papa CXXXu, et sedit menses duos. Et ciuitas ab imperatore obsessa est et tanta fame oppressa ut modius furfuris ueniret XXX denariis. Nec multo post, dedita urbe traditoque Benedicto, imperator papam Leonem restituit et Romanos ei fidem per sacramentum promittere cegit.

 965 Imperator de Italia redit, et Burchardus dux Sueuorum in Italia rebelles imperatori uicit.

966 Rome defuncto Leone, Ioannes tredecimus, prius Narniensis episcopus, ordinatus est.

968 Ut Aug.

969 Hoc tempore Ioannes papa, a quibusdam multum afflictus exsilio, uix tandem a quodam Ioanne sue sedi restituitur.

970 Otto imp. Romam ueniens iniurias domni pape in auctoribus scelerum grauiter uindicauit.

971 S. Udalricus episcopus infirmus Adalberoni  sororis sue filio episcopatum suum ab imperatore  impetrauit.

972 Synodus, etc., ut Aug. Rome Benedictus. . . mensibus decem.

973 Adalbero clericus, futurus, ut sperabatur, episcopus, obiit. Otto imp. Nonis Maii subito mortuus, apud Parthenopolim, id est Megedeburc, ubi ipse archiepiscopium fecerat, sepultus est, et filius eius Otto regnauit pro eo. S. Uldaricus Augustensis episcopus migrauit ad Dominum anno etatis LXXXIII, episcopatus L, quarto Nonas Iulias. Burchardus dux Alemannie obiit, et Otto filius Luitolfi paternum pro  eo ducatum accepit.

 974 Rome Benedictus papa criminatus a Romanis strangulatus est, et eo uiuente Bonifacius papa . . . sedit annis nouem. Constantie, etc., ut Aug.

976 Dissensio inter regem Ottonem, et Henricum, etc.

977 Discordia . . . agitata, ut in Aug.

978 Otto imperator . . . duxit exercitum.

979 Constantie, etc. ut in Aug.

981 Otto imperator, peragrata Italia, Calabriam  cum exercitu ingreditur.

982 Otto rex apud Calabriam, occiso a Grecis et Sarracenis exercitu, de naui exsiliens, in qua captus erat, aufugit. Otto dux Sueuorum obiit, et Conradus sibi successit.

983 Otto imperator, etc. ut in Aug.

984 Rome Ioannes . . . papa inuasit. Otto III, secundi Ottonis ex Greca coniuge filius, adhuc puer rex pro patre regnat.

 985 Rome Bonifacius . . . humatus est.

986 Ut Aug.

987 Ut Aug.

991 Theophania Greca imperatrix, mater Ottonis regis, obiit.

992 Aquisgrani in generali synodo  coram legatis Ioannis pape sancitum est ut, quatuor hebdomadis ante Natalem Domini, et a Septuagesima ante Pascha, et XIu diebus ante festum S. Ioannis Baptiste,  nullus secularia placita agere, aut coniugium contrahere presumat.

994 Conrado Burgundie rege defuncto successit Rodolfus filius eius in regnum  .

995 Constantie Gebehardus . . . prefuit anno XXIII. Henricus dux Baioarie obiit, cuius ducatum filius eius, eiusdem nominis, obtinuit.

996 Ut Aug.  .

997 Otto rex . . . mensibus IX. Augie Alawicus  abbas . . . donatus est. Conradus . . . ducatum accepit.

999 Otto imp . . . . inuasit.

1000 Rome defuncto Gregorio . . . . sedit annis quinque.

1001 Otto imp . . . lustrat.

1002 Otto imp. in Italia X Kal. Febr. obiit, et intestina eius Auguste, reliquum uero corpus Aquisgrani sepelitur; pro quo Henricus dux Baioarie rex effectus regnauit annis XXIII.

1003 Argentina a Herimanno . . . satisfactum. Henricus  rex Henricum marchionem, et alios sibi resistentes, cum exercitu petit.

1004 Henricus rex Italiam petens sibi eam subiecit. Papiam ipsa die qua coronatus est irrumpens gladio et igne perdomuit. Inde in Saxoniam rediens, Bemiam et Bolizlaum ducem Sclauorum cum tota gente subiugauit.

1005 Ut Aug.

1006 Rome Ioannes XuII, qui et Fasanus, papa CXLu ordinatur, et sedit annis sex.

 1007 Henricus . . . episcopatum in honore S. Georgii martyris construxit . . . Eberhardus.

1008 Augie remoto Immone abbate crudeli, Bernardus uir doctus et pius, Prumiensis monachus, Augie abbas constituitur; qui, gratanter susceptus, a Constantiensi episcopo Lamberto abbas eius loci XXIX consecratus, pietate et scientia clarus prefuit annis XL.

1009 His temporibus Ebbo comes de Nellemburg  consobrinam Henrici regis, Hedewigam nomine, de curia regis duxit uxorem  .

1010 Rome Sergius Iu, papa CXLuI, ordinatus. Al. an. prec.

1011 Willigisus . . . successit.

1012 Conradus dux Carentani moriens Adalberoni ducatum reliquit. Heremannus dux Alemannie obiit, cuius ducatum Ernist accepit.

1013 Rome defuncto. . . ferme XII.

 1014 Henricus, etc., ut Aug.

1015 Ernust dux. . . accepit. Megingaudus. . . pro quo Poppo.

1017 Godefridus dux partis Lotharingorum Gerhardum comitem bello uicit.

1018 Constantie, etc., ut Aug.

1019 Conradus . . . ducis Carentani Adalberonem . . . uictum fugauit.

1020 Benedictus papa . . . dedicauit.

1021 Heribertus . . . archipresul efficitur. Henricus imp. in Italiam expeditionem mouit.

1022 Henricus imp. Campaniam petens Troiam, Neapolim, Capuam ciuitates . . . in Germaniam. Ruothardus Constantiensis episcopus obiit, pro quo  Heimo ferme annis Iu prefuit. Notgerus quoque magister de S. Gallo obiit

1023 Ratisbone post Gebehardum, uirum laude dignissimum, alter Gebehardus inthronizatur. Hoc anno conuenit synodus Moguntie  , in qua constitutum est ut plebs Christiana quatuordecim dies ante festum S. Ioannis Baptiste a carne et sanguine abstineat, nisi infirmitate cogente, aut festiuitate, que in illo episcopio celebris habetur; similiter quatuordecim dies ante Natale Domini. Item ibi constitutum est ut uigilia Epiphanie, uigilia omnium Sanctorum, uigilia Assumptionis S. Marie, uigilia S. Laurentii ieiunetur, ita ut una refectionis hora admittatur.

 1024 Rome defuncto . . . ferme nouem. Henricus quoque . . . S. Petri sepelitur, habitoque conuentu apud uillam Kambam Conradus Senior, filius Henrici, rex promotus ab Aribone . . . benedicta XI Kal. Octob.

1025 Rebellio contra Conradum regem a patruele eius Conrado et Ernisto duce Alemannie et aliis pluribus facta est.

1026 Rex Conradus Italiam petens, totam sibi pene subiugauit ex hac parte Rome. Constantie post Heimonem episcopum Warmannus prefuit annis ferme octo  .

 1027 Conradus rex, Romam perueniens, a Ioanne papa in die sancto Pasche imperator coronatur. Inde in Alemanniam reuersus, apud Ulmam Ernistum ducem et Conradum se illi dedentes exsilio deputauit.

1028 Henricus filius . . . rex electus, a Piligrino . . . unctus est.

1029 Bruno Augustensis episcopus obiit, et Eberhardum accepit successorem.

1030 Ernist dux exsilio relaxatus iterumque imperatori rebellans, cum multis aliis occiditur XuI Kal. Sept.

 1031 Aribo Moguntiensis archiepiscopus obiit, cui Bardo monachus uita et habitu uenerandus successit.

1032 Bern. Augie . . . incendendum. Ipso anno Buchaugiense cenobium II Idus Iulias  incendio flagrat. Rodolphus rex Burgundie ignauus obiit, et Conrado imp. diadema suum transmisit; cuius regnum Odo sororis sue filius princeps Gallice Campanie inuasit.

1033 Imperator Odonis prouinciam, Gallicam inuadens  Campaniam, tandiu uastauit donec ipse Odo supplex adueniens satisfactionem, licet ficte, promitteret. Rome . . . licet tanto ordine indignus, sedit annos plus XII.

1034 Imperator Burgundiam petens sibi eam subiecit. Constantie Warmanno episcopo defuncto successit Eberhardus. Meginhardo Wirzburgensi episcopo Brun, filius Machtildis, successit.

 1035 Synodus magna apud Triburiam ab imperatore collecta est. Al. an. seq.

1036 Piligrino Coloniensi archiepiscopo Herimannus, Gebhardo secundo Ratisbonensi episcopo defuncto tertius Gebehardus successit. Henricus rex . . . copulauit uxorem. Leutizi . . . uectigales facti, ut Aug. Imperator hieme Italiam petit.

1037 Imperator, Papiam adiens, Heribertum Mediolanensem archiepiscopum infidelitatis accusatum in  custodiam misit, qui, fuga elapsus, cunctis uiribus imperatori rebellare contendit, Imperator Mediolanum obsedit, et circumquaque quelibet ad rebelles pertinentia deuastauit. Odo princeps, Gallice Campanie a  Gozzilone Lotharingorum duce pugna uictus fugiensque, a quodam milite occiditur.

1038 Imperator, cum Natalem Domini Parme ageret, orto tumultu inter Parmenses et exercitum, utrinque multi, sed ex Parmensibus plures, ceciderunt, et ipsa ciuitas incendio consumpta est. Papa archiepiscopum Mediolanensem imperatori rebellem excommunicauit. Chunichildis  regina, uxor Henrici regis, XuII  Kal. Aug., et Hermannus dux Alemannie u Kal. Aug.  cum multis aliis in Italia obiere. Stephanus rex Hungarorum bone memorie obiit, qui seipsum cum tota gente ab fidem Christi conuertit; pro quo Petrus regnauit.

 1039 Conradus imperator III Nonas Iunii obiit, pro quo Henricus rex filius eius regnauit.

1040 Henricus rex ducem Bemie bello petit, sed, multis proceribus et militibus in prestructione silue citra et ultra occisis uel captis, nil dignum efficere potuit  . Eberhardo primo Babenbergensi episcopo defuncto Suidgerus successit.

1041 Hungari, quemdam Ouonem sibi regem constituentes,  Petrum regem suum expellunt. Qui profugus et exsul Henrici regis gratiam, cui priori anno rebellauerat, querit et inuenit. Henricus rex, Bemiam cum exercitu ingressus, igne predaque cuncta deuastat, et rebellem ducem obsides dare, et ipsum post se Ratisbonam ad deditionem humiliter uenire, sibique iureiurando fidelitatem seruitiumque confirmare coarctat. Ita et Mur. ac Gottw.

 1042 Ouo, Hungarorum tyrannus, cum Baioarie fines deuastaret, maxima pars exercitus eius ab Adalberto marchione bello deuicta periit.---Henricus rex Pannonias petens, urbes munitas deleuit, et plures deditione subiecit, et, dum Petrum regem suum recipere nollent, ducem eis quemdam prefecit, quem statim post eius discessum Ouo in Bemiam repulit  .

1043 Henricus rex, iterum Pannonias petens, ab Ouone uix impetrante pactum suscepta satisfactione et muneribus discessit. Inde in Alemanniam ueniens, in synodo Constantiensi cunctis qui contra se deliquerant ipse debitum omne dimisit. Hocque et alios suis debitoribus facere adhortans, inauditam multis seculis pacem effecit. Post, Agnetem Wilhelmi Pictauiensis filiam accipiens, et Moguntie reginam ungi faciens,  regales apud Ingelnheim nuptias celebrauit. Ibi Luitpaldus Adalberti marchionis filius obiit.

1044 Gozzilo dux Lotharingorum moriens Gozzeloni  filio suo, quamuis ignauo, ducatum suum a rege Henrico promissum reliquit. Sed alter filius eius Godefridus, iam dudum dux, cum ducatum fratri debitum a rege obtinere nequisset, pio regi rebellare presumit.---Henricus rex paruo exercitu contra grauissimam Hungarorum gentem fortiter pugnauit et uicit, Ouonem tyrannum fugauit, et Petrum expulsum pristine dignitati restituit. Postea uero Petrus in regno confortatus eumdem Ouonem cum uxore et filiis comprehensum decollauit.---Magna uis famis homines immunda animalia comedere cegit.---Romani Benedictum papam pro sceleribus suis expellunt, et quemdam Siluestrum papam CL temere constituunt; quem tamen Benedictus papa quorumdam auxilio expellit, ipseque, sue sedi redditus, sponte a papatu discessit  et Gratianum, nomine Gregorium, papam CLI, pro se ordinari permisit, anno Domini 1046.

 1045 Otto, palatinus comes, dux Alemannie constituitur. Petrus rex Hungarorum Henrico regi ad se inuitato regnum Pannoniarum tradidit, quod tamen ab eo ipse, dum uiueret, possidendum recepit. Brun, Wirziburgensis episcopus, obiit uII Kal. Iunii. Godefridus  dux, ad deditionem regi ueniens, in custodiam mittitur. Leutici se regi dedunt, et solitum censum promittunt. Guntharius eremita ad Christum migrauit, et in Praga Bemie sepultus quiescit.

 1046 Rex Aquisgrani in Pentecoste Godefrido duci custodia relaxato ducatum reddidit, et Widgero Rauenne presuli nimium crudeli, nondum consecrato, episcopatum abstulit. Hungari regem suum Petrum oculis priuant, et pro eo quemdam Andream regem statuunt. Henrico regi, cum expeditione in Italiam uenienti, Gratianus papa, quem Romani expulsis prioribus statuerunt, Placentie obuians honorifice suscipitur; qui tamen postmodum apud Sutriam in synodo non inuitus pastorale officium deposuit. Pro quo Suidgerus  Babenbergensis episcopus, nimium reluctans, omnium consensu eligitur. In tempore huius apostolici innumerabiles terremotus et maximi in Italia sunt facti; et hoc fortassis ideo, quia idem apostolicus non canonice subrogatus est antecessori suo, non canonice deposito: uidelicet quem nulla culpa deposuit, sed simplex humilitas ab officio cessare persuasit  . Eberhardus Constantiensis episcopus Rome obiit, pro quo Theodericus.

 1047 In ipso Natali Domini die Suidgerus papa CLII ex more consecratus, Clemens secundus est uocatus; sedit mensibus nouem. Qui mox ipsa die Henricum regem cum coniuge sua Agnete imperiali benedictione sublimauit. Hunfridus Rauenne efficitur archiepiscopus. Beneuentani ciues, socrum imperatoris de monte Gargano reuersam male tractantes, rebellant. Imperator corpus B. Widonis, Pomposie abbatis, de Parmensi ciuitate Spiram secum transtulit. Poppo Treuerorum  archiepiscopus obiit, pro quo Eberhardus. Godefridus dux et Balduinus de Flandris imperatori rebellant. Item Theodericus de Phladirtingen marchio rebellat imperatori, contra quem imperator exercitum mouens parum profecit. Clemens, qui et Suidgerus, papa uII Id. Oct. obiit. Godefridus dux, inter alia que contra regem fecit, uiridunensem ciuitatem combussit, cuius ducatum imperator Adalberto cuidam tradidit.

 1048 Imperator Ottonem de Suinuurt Sueuis ducem constituit. Sanguis Domini apud urbem Mantuanam diuina per quemdam cecum reuelatione inuenitur. Bernhardus abbas Augiensis, uir doctrina et moribus insignis, obiit: cui Udalricus successit.---Poppo  Brixiensis episcopus, ab imperatore electus, Romam  mittitur, et, honorifice susceptus, papa CLIII ordinatur, nomine Damasus, et sedit XXX [al., XXII] diebus. Henricus imperator, et Henricus rex Galliarum conuenientes in Metensi territorio, pacem inter se iuramento confirmarunt. Godefridus Adalbertum ducem  occidit; cuius ducatum Gerhardo imperator dedit.

 1049 Imperator Conradum ducem Bauarie constituit, et Godebaldum Aquileie patriarcham post Eberhardum nuper defunctum promouit.---Nonnulli principes et episcopi Phladirtingam intrantes Theodoricum pugna uictum occidunt, et prouinciam illam imperatori subiiciunt.---Brun Leucorum episcopus, ab imperatore electus, Romam mittitur et papa CLIu nonus Leo uocatur, et sedit annis u, qui in proximo Pascha Udalricum Rome Augiensem consecrauit abbatem, et monasterii eiusdem priuilegia, a sede apostolica  tradita, confirmauit et innouauit. Idem papa Rome synodum maxime contra Simoniacam heresin celebrauit. Hic in plenaria synodo constituit ut Romanorum presbyterorum concubine ex tunc et deinceps Lateranensi palatio adiudicarentur ancille; emptiones et uenditiones altarium sub anathemate prohibuit. Imma  obiit anno Dominice incarnationis 1049, II Nonas Aprilis. Odilo Cluniacensis abbas uenerabilis migrauit ad Dominum Iu Non Ian. Godefridus et Balduinus reconciliantur imperatori.

 1050 Dominus papa synodum Rome post Pascha collegit, in qua heresim Beringerianam, nuper ad apostolicam sedem delatam, damnauit  . Item in autumno synodum uercellis collegit, in qua eamdem heresim anathematizauit  . Quo tempore Agnes imperatrix filium imperatori peperit.

1051 Imperator Natiuitatem Domini apud Goslare egit, et multos ex principibus filio suo iureiurando fidem promittere fecit. Hunfridus Rauennas archiepiscopus domino pape apud Augustam se reconciliauit.---Post Pascha synodum Rome collegit Leo papa,  ubi Gregorium uercellensem episcopum, propter quoddam adulterium et periuria perpetrata, excommunicauit: quem tamen postea, Romam uenientem et satisfactionem promittentem, priori officio restituit.---Eadem estate Bardo uenerabilis Moguntie archiepiscopus, III Idus Iunias defunctus multis claret miraculis, pro quo Luitpaldus Constantie, Theoderico episcopo defuncto successit Rumaldus.---In autumno imperator regnum Hungarie deuastauit.---Hoc tempore Tuta, nobilis et religiosa uidua, Buochaugiensi et Lindaugiensi cenobiis abbatissa ab imperatore preficitur.

 1052 Imperator Goslare Natiuitatem Domini agens, quosdam ibi hereticos Manicheos, omnis esum animalis exsecrantes, consensu omnium, ne heretica  scabies serperet in plures, in patibulo suspendi fecit.---His diebus Bonifacius, Italie marchio ditissimus, Beatricis nobilissime comitisse maritus, a duobus militibus sagittis toxicatis uulneratus moritur, et Mantue honorifice sepelitur.---Reliquie S. Zenonis confessoris,  a Waltario  ueronensi episcopo in Alemanniam ad uillam Ulmam allate, plurimis miraculis claruere  .---Hoc anno  B. Eberhardus  comes de Nellinburc Scafhusensem locum construere cepit, in quo S. papa Leo nonus X Kal. Dec. altare in honore Dominice resurrectionis consecrauit, et locum suis sanctis benedictionibus initiauit et confirmauit.---Andreaque, rege Hungarorum, minus minusque pro  pacto pacis postulando allegante et promittente, Brezisburg castrum obsedit, et uariis belli machinis diu oppugnatum, Deo obsessis se anxie inuocantibus opitulante, frustratis semper nisibus, nullo modo capere potuit. Interim Dominus Leo papa ab Andrea  accitus, cum pro pace componenda interuenisset, imperatorem ab obsidione auocauit, eumque sibi per omnia consentaneum inueniens, sed econtra Andream consiliis minus parentem experiens, offensus, eique  excommunicationem, utpote delusa sede apostolica, minitans, cum imperatore discessit, et aliquantum cum eo temporis mansit.---Ipsis diebus imperatrix filium, quem Conradum postea uocauerunt, imperatori peperit. Discordia inter Gebehardum Ratisbonensem  presulem et Conradum Baioarie ducem mota et agitata. Reliquie beati Zenonis confessoris, a Walthario ueronensi episcopo in Alemanniam ad uillam Ulmam allate, plurimis per hec tempora claruerunt  miraculis. Constantie basilica S. Marie corruit.

1053 Imperator cum domino papa multisque episcopis et principibus Natalem Domini Wormatie egit, ubi cum papa . . . illi per concambium tradidit. Cumque idem papa de Normannorum uiolentiis et iniuriis, qui res S. Petri se inuito ui tenebant, multa conquestus esset, ad hos etiam inde propulsandos imperator ei auxilia delegauit. Ea siquidem gens a temporibus  prioris Henrici imperatoris in Calabrie, Samnie Campanieque partes paulatim ex Gallici oris Oceani aduentitia confluebat; et, quia bellicosior Italicis gentibus uidebatur, primo gratanter accepta, crebro indigenis contra Grecorum et Sarracenorum incursiones audacter preliando auxiliabatur. Postea uero, pluribus eorum ad uberem terram accurentibus, uiribus adaucti, indigetes bello premere, iniustum dominatum inuadere, heredibus legitimis castella, predia, uillas, domos, uxores etiam quibus libuit ui auferre, res ecclesiarum diripere, postremo diuina et humana omnia, prout uiribus plus poterant, iura confundere, nec iam apostolico pontifici, nec ipsi imperatori, nisi tantum uerbo tenus cedere.---Ad horum igitur nefaria et inextricabilia scelera illis e  partibus eliminanda, indigenasque ab eis liberandos, dominus papa animum intendens, summa cum caritate ab imperatore Romam reuersurus digreditur. Secuti sunt autem eum plurimi Theutonicorum, partim iussu dominorum, partim spe questus adducti; multi etiam scelerati et proterui, diuersasque ob noxas patria pulsi.---Quos ille omnes, tum consuete misericordie nimia compassione, tum etiam quia opera eorum ad imminens uidebatur bellum indigere, clementer et gratanter suscipiebat  . Transiens ergo per Alemanniam, Purificationem S. Marie Auguste egit, Mantueque Quinquagesima acta, et nonnullis suorum orto inibi tumultu occisis, intra dies Quadragesime Romam peruenit. Wibert.---Ipsis diebus in Italia quidam lacus, quos Iulius quondam . . . mortales  absumpti sunt. Imperatore in Saxonia apud Merseburg commanente, cum rege Danorum Pascha egit . . . ducatu priuauit. Quo tempore regni tam primores quam inferiores, contra imperatorem magis magisque mussitantes, iam dudum eum ab inchoate iustitie,  pacis, pietatis, diuini timoris, multimodeque uirtutis tenore, in quo de die in diem debuerat proficere, paulatim ad questum et incuriam quamdam deficere, multumque se ipso deteriorem fore causabantur. Altdorfense cenobium igne consumitur  . Dominus papa, habita post Pascha synodo  , contra Normannos, ut proposuerat, exercitum mouit; cumque illi pacem petentes subiectionem seruitiumque promitterent, et que prius iniuste sibi usurpantes inuaserant,  eius beneficio gratiaque retinere se uelle dicerent, idque papa abnegans ui et iniuria raptas res S. Petri reposceret, eosque perperam peruaso cedere loco iuberet, illi, quia numero longe prestabant, quasi rem impossibilem sibi propositam refutantes, se potius bello obuiam ituros, armisque acquisitam patriam defensuros, uel morte occubituros denuntiant. Sicque XIu Kalend. Iulii ualida pugna confligentes prima acie a Theutonicis pene uicti sunt; sed succenturiatis copiis ex insidiis nostros circumuenientes, Italis citius terga uertentibus, Theutonicis maxima ex parte, sed non inuite, occumbentibus, occulto Dei iudicio, siue quia tantum sacerdotem spiritualis potius quam pro caducis rebus carnalis pugna decebat; siue quod nefarios homines tam multos ad se, ob impunitatem  scelerum uel questum auarum, confluentes contra itidem scelestos expugnandos secum ducebat; siue diuina iustitia alias, quas ipsa nouit, ob causas nostros plectente, quamuis nimis cruentam, hostes adepti sunt uictoriam. Ipseque dominus papa in quodam ab eis castello obsessus, cum, expugnata iam iamque munitione, necessitate coactus, communionem eis prius interdictam reddidisset, acceptus ab eis Beneuentum cum honore reductus est, ibique tempore aliquanto detentus, nec redire permissus. Et hoc et superiori anno frugum penuria facta est non modica. Werinharius frater meus  , Augiensis monachus, admodum doctus et religioni uere deditus iuuenis, cum alio monacho Luithario, studio uite perfectioris flagrans, peregrinationem clam pro Christo aggreditur,  litteris remissis licentiam abbatis postulans et impetrans. Et sequenti tempore, Richardus Renaugiensis abbas, et Henricus item Augiensis monachus, hoc exemplum secuti, relictis omnibus, idem propositum aggrediuntur. Imperator Henricus magno apud Triburiam  conuentu habito, filium equiuocum a cunctis eligi eique post obitum suum, si rector iustus futurus esset, subiectionem promitti fecit. Ad quem conuentum cum Conradus dudum Baioarie dux uenire nolens, cum expeditis militibus regi rebellare moliens, Hungaris se iungere tentasset, quibusdam inibi, que prius habuerat, possessionibus suis ab imperatore  priuatus est, eas quasi legaliter acquirente. Ibi etiam legati Andree regis Hungarorum pro pace pactoque, cum, suffragante Ratisbonense episcopo immensam pecuniam, sueque prouincie partem, et ad expeditiones omnes, preter Italicam, suos ituros promitterent,  imperator ea se accepturum fide data spondens eos remisit. Hadamuta  de Nuinburgo abbatissa uenerabilis, que locum suum prius pene dilapsum, intra et extra laudabiliter recuperatum in optimum deduxerat statum, aliam pro se designans, et sororibus pie admonitis ultimum ualedicens, Iu Kal. Nou. feliciter, o utinam! decessit. Hazelinus etiam, Babinbergensis  episcopus infamis, moriens locum dedit.

1054 Per idem tempus Conradus dudum dux, ab Andrea rege Hungarorum gratanter susceptus, ei, ne allegatum cum imperatore fedus perficeret dissuasit, et auxilio eius quamdam Carentani partem, quorumdam  etiam primatum, qui eam possidebant, machinatione, aliis expulsis primoribus, inuasam cepit. Imperator uero in Baioariam ueniens, ducatum eiusdem prouincie filio suo equiuoco tradidit. Sicque in eadem commorans prouincia Natalem Domini in uilla Ottinga egit, ibique Babinbergensis Ecclesie presulatum consobrino suo Adalberoni donauit.---Deinde, habito Ratisbone colloquio, per Alemanniam transiens, et furibus infestus, nonnulla eorum conuenticula exuri iubens, Turegi Quadragesimam inchoauit, et, per ripales Rheni urbes paulatim descendens, Moguntie paschale festum celebrauit, ubi Theodbaldus filius Ottonis, ad eum de Galliis ueniens, et miles eius effectus,  auxilium suum illi pollicitus est.---Dominus papa, cum apud Beneuentum, diuino intentus seruitio diu demoratus, tandem instante paschali tempore Romam egrotans reuersus esset, inualescente in dies languore, glorioso exitu, cunctis prius benedicens et admonitis ualedicens, sanctoque Petro peccata sua confessus, et deuote se illi commendans, XuI Kalend. Maias obiit, et in basilica S. Petri iuxta sepulcrum S. Pape Gregorii sepultus, miraculis claruisse memoratur.---Gotefridus iterum contra imperatorem tyrannidem inuasit, Italiamque latenter adiens, Beatricem Bonifacii quondam marchionis uiduam uxorem accepit.


 FINIT HERMANNUS URSTISII.





CHRONICI HERMANNI CONTINUATIO AB ANNO MLIu USQUE MLXuI Una cum eius uita scripta a Bertholdo eius discipulo  .






236-251 MONITUM.

Unde hanc continuationem hauserit, haud equidem indicat Urstisius, haud dubium tamen quin ex prioribus editionibus. Certe non habetur in autographo Bernoldi codice, quocum hucusque San-Georgianus ex asse conspirauerat. Nostri uero codices eamdem separatim non exhibent, sed cum altera dicti Bernoldi ita commistam, ut tamen que primi, que secundi continuatoris sint, ex ipsa narrationis serie liqueat. Premittimus igitur textum Urstisii, codicibus more hucusque solito subnotatis. Ceterum de Bertholdo eius auctore diximus in dissertatione ad Hermannum.



EDITIO URSTISII. [1Kb]

 1054 Herimannus  , Wolferadi comitis filius, ab infantia omnibus membris contractus, sed omnes tunc temporis uiros sapientia et uirtutibus precellens, in Aleshusan predio suo defunctus  ac sepultus est.---Werinherus  et Liutherus in Hierosolymitano itinere defuncti sunt.---Conuentus  ab imperatore Moguntie factus, in quo Gebehardus, Eistetensium 252 episcopus ab episcopis electus, Romamque missus, ibique honorifice susceptus, in sequenti Quadragesima  in Cena Domini CLIu papa ordinatus, uictoris secundi nomen accepit.

 1055 Imperator Natalem Domini Goslare celebrauit, ac deinde expeditionem in Italiam parauit, et diem sanctum Pasche Mantue egit, diem autem Pentecostes Florentie, ibique coram eo, a domino papa generali synodo habita, multa correcta sunt  .---Imperator Adalbertum capitali sententie adiudicatum per interuentum episcoporum dimisit  .---Eodem tempore quinquaginta aut eo amplius armati milites a Nortmannia latenter per mare transeuntes. Nortmannis contra imperatorem auxilium prebere cupientes, a Picentibus ciuibus capti atque ad imperatorem delati.---Imperator Othonem Nouariensem episcopum Constantinopolim misit, ubi pro Michele nuper defuncto quamdam feminam  totius regni monarchiam tenentem inuenit,  que illum sequenti anno, suis etiam legatis adiunctis, amicitiam pactumque confirmandum imperatori remisit.---Beatrix  imperatori ad deditionem ueniens causa mariti sui, quanquam data fide, tenetur, filiusque eius puer Bonifacius  hac causa uenire ueretur. Sed non multis interpositis diebus, cum imperator ibidem moraretur, idem puer moritur.---253 Gebehardus Ratisbonensis episcopus, et Welfus dux, licentiam repatriandi ab Italia impetrauerant, militesque eorum illis, ut aiunt, ignorantibus contra imperatorem coniurauerunt. Quo tempore Welfus dux, suis et omni populo admodum flebili morte preuentus, apud Altorfense cenobium sepultus est  .---Arnoltus episcopus Nemetensis moritur.

 1056 Imperator de Italia per Baioariam rediens. Natalem Domini apud castrum Turegum celebrauit, ibique Ottonis marchionis  filiam equiuoco suo filio desponsauit.---Gebehardus Ratisbonensis episcopus, ab imperatore de coniuratione contra se facta uictus, primum in castro Ulfilingino  dein in Stofola  per aliquod tempus sub custodia tenetur.---Conradus ab imperatore Nemeti pro Arnolto episcopo substituitur.---Herimannus Agrippine urbis archiepiscopus obiit, pro quo Hanno Goslare prius prepositus in archipresulatum successit.---Imperator diem sanctum Pasche  celebrauit.---254 Eodem anno Sclaui, qui et Liutici dicuntur, terminos Saxonum insectantes, quamplurimos eorum principes cum Wilhelmo marchione   peremerunt. Henricus imperator domino Apostolico ad se tempore autumnali inuitato, cum in Saxonia in Bothfeldino  commoraretur, morbo ingrauescente infirmatus obiit anno etatis sue XXXIX, regni uero XuIII, imperii Xu  , indictione decima. Qui inde asportatus. Nemetumque translatus, in ecclesia sancte Marie, quam ipse construxerat, adhuc imperfecta, iuxta patrem matremque sepultus est; et filius eius Henricus quartus, septimum etatis annum habens, pro eo regni iura suscipiens, a primoribus matri imperatrici educandus est commendatus.

1057 Henricus rex Natalem Domini Ratisbone celebrauit.---uII Kal. Maias immensitas niuis et pruine magnam partem uinearum perdidit.---Rome  uictor II decessit; in cuius locum Fridericus, frater Godefridi  ducis, dudum beati Leonis pape archidiaconus  , tunc autem temporis monasterii S. Benedicti abbas, CLu papa ordinatus, Stephanus nonus est nominatus.---Otto dux Alemannorum obiit, cuius ducatum Rudolfus  accepit.---Hoc anno lapides mire magnitudinis, misti grandine, de celo ceciderunt, et nonnulli hominum fulmine perierunt.

1058 Rome Stephanus papa obiit. Romani autem, accepta pecunia, quemdam Ioannem  contra canones elegerunt, qui sine consecratione 255 per aliquot dies sedens, a Godefrido duce expellitur, atque Florentine ciuitatis episcopus, CLuI papa constitutus, Nicolaus secundus est uocatus  . Eodem tempore  Henricus Augustanus episcopus apud imperatricem summum consilii locum habuit; quod nonnullis regni principibus, eius insolentiam non ferentibus, multum displicuit.

1059 Hoc anno, magna mortalitas hominum et pestis pecorum facta est. Orto inter Mediolanenses et Ticinenses bello, multi ex utraque parte ceciderunt. Rodolfus Alemannorum dux Mathildam, Henrici regis sororem, duxit uxorem.---Fuldis Eberhardus abbas decessit, cui Sigefridus successit  .---Andreas Pannonie rex, cum prius pacem pactumque per legatos cum Henrico rege confirmasset, etiam sororem eius minorem  filio suo adhuc puero  sponsam obtinuit.

1060 Henricus Galliarum rex obiit, et filius eius  adhuc puer  regnum cum matre gubernandum suscepit.---Lupaldus Moguntiensis archiepiscopus decessit  ; cui Sigefridus Fuldis abbas successit.---Conradus  Nemetensis episcopus moritur, in cuius locum Einhardus promouetur. Mathilda soror regis obiit  .---Henricus palatinus  comes in amentiam uersus, cum sub specie religionis quasi seculum derelinquens in monasterium Ephtirnacha se contulisset, inde abstractus coniugem suam occidit.

256 Et hoc anno, sicut in priori, mortalitas multos exstinxit. Hiems satis dura et niuosa et plus solito prolixa, frumenti uinique maximum attulit damnum. Andreas rex Pannoniarum, cum a fratre suo regnum sibi circumquaque uastante multas iniurias perpessus, fuisset, tandem febre pulsatus omnes thesauros suos in castrum Medilhecka  , nec non et filium suum Henrico regi  per Tiedbaldum comitem transmisit  .

1061 Magna fames multos consumpsit.---Gebehardus  Ratisbonensis episcopus obiit, cui Otto successit.---Conradus  , qui Carentanis solo nomine ducis prefuit, moriens locum dedit; cuius ducatum Bertholdus  Sueuigena accepit.---Rome Nicolao papa defuncto, Romani coronam et alia munera Henrico regi transmiserunt eumque pro eligendo summo pontifice interpellauerunt. Qui, ad se conuocatis omnibus Italie episcopis generalique conuentu Basilee habito, eadem imposita corona patricius Romanorum appellatus est. Deinde cum communi consilio omnium Parmensem episcopum summum Romane Ecclesie elegit pontificem  . Interim dum hec aguntur, Anshelmus  episcopus de Luca, quibusdam Romanis fauentibus, apostolicam sedem sibi usurpauit.---Burkardus et Wezil de Zolorin occiduntur. Ecclesia Nemetensis  dedicatur, et Agnes imperatrix, depositis regalibus uestimentis, sacro uelamine circumdata  .

257 1062 Sexto Idus Februarii terremotus, fulgura et tonitrua facta sunt; pestilentia et mortalitas subsecuta multos exstinxit. Henricus rex apud Traiectum Frisie urbem diem Pasche cum matre imperatrice  egit.---His diebus Hanno Agrippine Colonie archiepiscopus, adnitentibus quibusdam regni principibus, Henricum regem cum lancea et aliis imperii insignibus a matre imperatrice ui abripuit, secumque Coloniam adduxit  .---Parmensis episcopus, dudum electus, Romam consecrandus adiit; cui cum Romani armati occurrerent ingressumque prohiberent, multitudo illorum a militibus eius occiduntur et in Tiberi submerguntur,  ceteri fugantur  .

1063 Tempore ueris, medio mense Aprili, per quatuor dies hiems seua, uentosa et niuosa, aues et pecora frigore exstinxit, arborum et uinearum maximam quoque partem perdidit.---Engilhardus episcopus de Magdiburg obiit, cui frater  Coloniensis archiepiscopi successit.---Henricus Augustensis episcopus obiit  , cui Imbricus successit.---Eodem anno quedam mulier iuxta Constantiam infantem, duo capita, nec non et cetera membra ad usque clunes duplicia habentem, peperit.

1064 Henricus rex Natalem Domini Colonie celebrauit, diem Pasche autem Leodii Synodus Mantue  .

1065 Henricus rex Natalem Domini Goslare, diem  autem Pasche Wormatie celebrauit.---258 Domus regalis Goslari concremata est  : quod et factum est uI Kal. Aprilis, indictione tertia, et ibidem accinctus est Henricus gladio, anno regni sui nono, etatis autem sue decimo quarto, et dux Godefridus  scutarius eius eligebatur.---Patauiensis episcopus obiit, cui Altmannus imperatricis capellanus successit. Hoc tempore Sigifridus Moguntiacensis archiepiscopus  , Wilhelmus Traiectensis episcopus, et Guntharius Babinbergensis episcopus, Otto Ratisbonensis episcopus, cum magno apparatu et comitatu Hierusalem proficiscentes, in eo itinere a paganis multa sunt perpessi; nam et bellum cum eis inire sunt coacti. In eadem uia Guntharius obiit, cui Ricimannus  Simoniace successit. Multi nobiles ciuili bello perierunt.

1066 Henricus rex Natalem Domini Goslare, Pascha autem apud Traiectum egit.---Eberhardus Treuirensis archiepiscopus, XuII Kal. Maii Sabbato sancto Pasche, completis a se ipsius diei officiis,  ipsis sacerdotalibus uestimentis indutus, requieuit in pace. Cui Conradus Coloniensis prepositus, electus a rege, succedere debuit; sed a clero et ciuibus Treuirensibus refutatus est. Unde quidam comes de militia Treuirensi, nomine Theodoricus, cumdem Conradum Treuirim tendentem comprehendit, et diu sub custodia maceratum quatuor militibus enecandum commisit. Qui dum eum ter per quoddam precipitium deiecissent, et nichil sibi nisi brachium collidere possent, unus ex illis penitentia ductus, ab eo ueniam impetrauit. Alius autem uolens eum decollare, maxillam eius tantum abscidit. Et sic ipse Deo dignus martyr ad Dominum migrauit Kalendis Iunii, sepultus ad abbatiam quamdam Doleiam. Tres autem milites mortis illius auctores  digna ultio postmodum subsecuta est; nam unus eorum acceptum cibum deglutire non ualens, alii duo manus suas lacerantes ad claustra inferni descenderunt.



CODICES.


1054 Conuentus ab . . . Gebehartus Aureatensis episcopus . . . nomen accepit.

 1055 Imperator Natalem . . . correcta sunt.---Imperator Adalbertum . . . dimisit.---Imperator Ottonem remisit.---Beatrix . . . puer moritur.---Gebehardus. . . morte preuentus, et uoto sancte monachice uite Deo reuera se initiando dedicatus, apud Altorfense cenobium sepultus est.---Arnold episcopus Nemetensis moritur, et Conradus ei successit.

 1056 Imperator de Italia rediens Natalem Domini Turegi celebrauit . . . desponsauit.---Gebehardus . . . uictus per aliquod tempus in custodia tenebatur.---Imperator diem . . . celebrauit.

1057 Henricus rex . . . celebrauit.---Otto dux . . . accepit.---Hoc anno lapides . . . de celo ceciderunt.

 1060 Henricus rex Galliarum obiit, et filius eius Philippus . . . suscepit. Lupaldus Moguntinus . . . successit. Et hoc anno . . . multos exstinxit. Henricus palatinus . . . occidit.

 1061 Magna fames multos occidit. Gebehardus . . . successit. Conradus . . . moritur . . . comes Sueuigena suscepit.

 1062 uI Idus Februarii . . . exstinxit, et fames magna facta est. Henricus rex . . . egit. His diebus Hanno . . . Coloniam adduxit.

1063 Eodem anno quedam mulier . . . peperit.

1064 Ut Urstisius.

 1065 Henricus rex . . . Wormatie egit. Domus . . . concremata est. Patauiensis . . . successit. Hoc tempore Sigifridus . . . Simoniace successit. Multi . . . perierunt.

1066 Henricus rex . . . egit.



CHRONICON SEU ANNALES MONASTERII PETERSHUSANI EX MS. COD. SAEC. XII EIUSDEM IMPERIALIS CeNOBII NUNC PRIMO EDITUM.






PRAEFATIO.

 Hermanni ex Augiensi codice desumpto Chronico aliud hic subiicimus eidem uicini monasterii, Petershausen uulgo dicti, extra muros Constantienses ad Rhenum. Particulare id equidem est, locique illius originem ac priora fata potissimum sistit, ut tamen plura etiam contineat, unde patria medii eui historia quantum ad nobiles Bodamici tractus familias, geographiam et Alemannie pagorum notitiam illustrari plurimum ualeat. In quo etiam argumento uersatur Codex Diplomaticus Alemannie et Burgundie Trans-Iurane intra fines diecesis Constantiensis, quem ceu prodromum historie eiusdem episcopatus prelo iamiam subiecit sodalis noster P. Trudpertus Neugart.

Dignum adeo censemus hoc Chronicon quod in  publicam lucem protrahatur, cuius hactenus nonnisi excerpta quedam S. Gebehardum fundatorem concernentia in Manlii Chronico episcopatus Constantiensis apud Pistorium  prostant. Habetur in ms. codice membranaceo in fol., pluribus uero lituris hinc inde respersum, quod collectioni nostre inserendum gratiose nobiscum communicauit dignissimus istius cenobii abbas Iosephus, cui proin grates hic publico nomine rependimus. Occurrunt quidem in eo leuioris subin momenti narrationes, que seculi quo scriptum est et scriptoris genium produnt, quarumue notitia haud interest publico. Quin uero illa omitti queant nil sane impedit, cum id unice agatur ut ne quid lateat quod patrie historie quoquo modo inseruire  possit. Nobis certe, qui ab aliquot iam annis in adornanda Germania sacra communem conferimus operam, huncque in finem delitescentia hactenus monumenta undique conquirimus, uisum satis haud est si illa duntaxat in sacros usus nostros conuertamus, nisi eadem aliis quoque sisteremus unde etiam profane historie lux quedam affundi queat.

262 Porro Chronici istius scriptor nomen suum nullibi, se tamen cenobii illius monachum circa  medium sec. XII prodit. Sic l. Iu, c. 12, circa an. 1126 aliquandiu in cella Wagenhausen demoratus est. Ibidem n. 3 Petershusii presens erat, dum an. 1134 corpus S. Gebehardi leuatum erat, cui etiam sanitatem suam in acceptis retulit. Demum n. 16 expeditionem Conradi regis in Saracenos an. 1147 motam describens, eos adhuc minime rediisse testatur, qui ex suo loco illuc profecti sunt. Ex uariis tamen circumstantiis suo loco notandis uidebimus Chronicon hoc non ab uno tantum, sed a pluribus scriptoribus fuisse compilatum, uti iam alias de huiusmodi chronicis obseruauimus.

Primus uero horum annalium scriptor eos non ex aliorum duntaxat relatione, unde plures plerumque fabule emergere solent, sed ex authenticis ut plurimum  tabulis, chartis aliisque ceuis monasterii illius documentis conscripsit, uti ex aliorum scriptorum collatione liquet, qui inde et am haud modicam quandoque lucem accipiunt. Ut autem, quod res est, dicamus, fidem Chronici nostri haud parum suspectam reddunt que initio eius habentur de Brigantinorum comitum origine, nullo antiquorum scriptorum testimonio fulta, ac insuper in nonnullis historice illorum temporum rationi contraria. Que ipsa etiam causa est quod Wilh. Ern. Tenzelius in uindiciis historicis pro Conringii censura in diploma cenobii Lindauiensis, p. 270, postquam ex Manlio ea retulisset que infra in Chronico l. I, n. 2, 3 et 4, de hac genealogia leguntur, hec demum subiunxerit: »Totum locum recitare opere pretium fuit, ut lector  facilius de fabulosa comitum Brigantinorum origine ibi descripta iudicare queat.« Cuius quidem rigide censure rationes sequentes allegat. 1, »Quis ferat fabulantem, Gallie Togate Francorum imperatorum tempore peculiarem regem fuisse?« Atqui si de uera Gallia Togata seu Italia sermo sit, certe ex Hermanni testimonio ad an. 888 multi ibidem reguli Carolo Crasso mortuo emerserunt; si uero Gallie Togute nomine 263 scriptori nostro Gallia Belgica  uel Celtica ueniat, uti postea dicemus, Carolus Caluus ibi sub imperatoribus Francis Lothario I et Ludouico II regnum obtinebat. 2. Querit »Quomodo ex aliis genuinis scriptoribus probari potest quemquam Francorum imperatorum filiam suam in matrimonium dedisse nobili cuidam ex Gallia Togata?« Pauca legerit Tenzelius; id enim quod ignorauit, non ex genuinis modo scriptoribus, sed et authenticis quoque instrumentis infra probabimus. 3. obiicit: »Nonne ex tot chartis scriptoribusque constat Potamum tam precedentium imperatorum Francorum quam Caroli Crassi tempore palatium regium fuisse? Quomodo igitur ab aliquo Francorum imperatorum donari potuit comiti Brigantino?« Hic ipse sibi respondeat Tenzelius   ita scribens: »Neque enim illis temporibus nouum insolensque duxerunt imperatores, curtes quoque regales . . . comitibus bene meritis elargiri.« Si id igitur Caroli Crassi temporibus nec nouum nec insolens erat, ergo iam antea factum fuerit necesse est, ut curtis regalis, qualis erat Potamum, non dico comiti bene merenti, sed proprio suo nepoti Udalrico in proprium concederet Ludouicus Germanicus, Caroli Crassi pater. Qua tamen donatione non obstante, Potamum eo modo curtis regia permanere potuit, ubi regio nomine ius diceretur, quo Lustenowa seu Lustinaua pariter curtis regalis, de qua ita scribit Tenzelius : »Ut Arnolfus imperator curtem Lustenowa Udalrico comiti de Linzegewe   in ius proprietatis dedit, ita non intercedo quominus comiti Brigantino curtem Lintowa uel Arnolfus uel alius donasse dicatur. Imo non repugnauerim si quis hunc Udalricum comitem uelit esse eumdem quem chronicon Petershusianum Brigantio aliisque locis remuneratum sistit , modo ea demantur que et fabulis propiora sunt, et notorie, ut Potamum, ad imperii fiscum diutius pertinuere, uel aliis comitibus, ut Buchorn, inseruierunt.« Demum ita concludit: »Saltem Chronicon istud Petershusanum recentioris commatis esse uel illud prodit, quod ruinas habitationis antique 264 memorat, quam incoluerit Uzo pater Gebhardi fundatoris Petershusani .« Scripsit sane, ut uidimus, Chronici auctor duobus fere post Uzonem  seculis, ubi iam in rudera consederat uetus arx Brigantina, anno 948 ab Hermanno duce capta et destructa. uerum ex iisdem fontibus haurire potuit Gebhardi progeniem, unde et eiusdem gesta tam fideliter descripsit. Neque enim sincero alias scriptori omnis ideo fides deneganda est in illis que de temporibus a se remotioribus narrat, maxime si et  aliorum testimonia ei suffragentur, etsi in nonnullis factorum circumstantiis aberret. Aequiorem tamen se postea  horum annalium iudicem prebet Tenzelius, »quos licet, scribens, antea comitum  originem fabulis coinquinasse ostenderimus  non improbamus tamen, que habent de parente Gebhardi fundatoris  quippe ut cenobii Petershusani initiis propiora, ita procul dubio studiosius sinceriusque adseruata. Nouimusque ex ipsis Brigantinorum assertis . . . eos a Gebehardi II Constantiensium episcopi genitore, ex preclarissimo Alemannorum genere procreato, tanquam radice totam comitum suorum progeniem deriuare.« Quod si largiente Tenzelio ea in his annalibus sinceriora  sunt que propius tempora S. Gebhardi respiciunt, ergo pariter genuina censeri debent que ibidem de episcopi illius cognatione cum Hedwige ducissa, Burchardi II Alemannie ducis coniuge, habentur. Hec uero nec ipse Tenzelius explicare poterit, nisi illud horumce annalium systema genealogicum infra § 14 a nobis propositum admiserit; quod igitur haud adeo fabulosum est, ut huic scriptori uidetur.

Mitius nonnichil de Chronico nostro sentiunt Bollandiani agiographi, qui, in commentario preuio ad uitam S. Gebhardi , ita pronuntiant: »Chronicon Constantiense   egregie meruit de preclarissimo uiri stemmate, modo tam uera sint quam splendida que refert. Sed 265 etas istius auctoris tam recens in comparatione tam antiqui stemmatis quod refert, parum habet auctoritatis.« Sed aduertere debuissent eruditi socii non Manlii esse hanc genealogiam, qui seculo XuI Chronicon scripsit, sed Annalium Petershusianorum sec. XII. Quod dein addunt: »Nec imperatoris, nec sororis eius, nec regis interempti nomen exprimit,« recte monent, cum et nos ea ibidem desideremus, que uero inferius inuestigabimus, unde patebit illos recte subiunxisse: »Si tamen ad tempus attendas, uidetur respicere ad familiam Caroli Magni, uel aliorum qui e natione Francorum  seculo nono imperium Occidentis tenuerunt.«

Hec de nostro Chronico prenotasse sufficiat; plura in sequentibus hinc inde recurrent, subiecta preprimis disquisitione qua uexatam S. Gebhardi genealogiam non quidem defendere, examinare tamen tentauimus, relicta aliis, quam nobis sumpsimus, que uoluerint sentiendi libertate.





DE BRIGANTINORUM COMITUM PROSAPIA DISQUISITIO Ex systemate Chronici Petershusani.

 § I. 266 Prepotentis olim huius familie, unde alie complures prodierunt, originem ab antiquis Retie Curiensis comitibus repetunt Lazius, Crusius, Stumpfius aliique. Hanc uero ceu primi, ut uidetur, stemmatis hic haud examinamus, Chronici nostri scriptorem de posteriore duntaxat prosapia tractantem illustraturi, qui comites illos ex Gallia Togata in has terras adducit. At mox in limine aberrat, dum in Galliarum diuisione contra aliorum scriptorum fidem Galliam Comatam in Cisalpina seu Italia collocat, que tamen ceteris Togata est; unde per se fluit ex mente auctoris nostri Galliam Togatam illam esse quam alii Comatam seu Celticam aut Belgicam nominant. Quod cum haud attenderent qui de hoc Chronico tractarunt, in alios errores  prolapsi sunt, ut mox antea de Tenzelio notauimus.

§ II. Idem contigit Io. Conr. Fuesslino, qui etsi  scriptoris nostri errorem agnouerit, ipse tamen etiam originem hanc in Italia ceu ueri nominis Gallia Togata inquirit. Memoratum enim a chronographo l. I, II. 2, regicidium post Caroli Crassi imp. obitum reponendum existimat, quando noui ubique reguli emerserunt, quos inter ad an. 895 precipuos recenset Berengarium Euerardi filium Foroiuliensem, et Widonem Spoleti duces cum huius filio Lamberto, qui de Italie regno inter se contendebant. Ex his Lambertus an. 898 occisus est ab Hugone filio Meginfredi, quem Arnulphus imperator  ad tuenda sua in Italiam iura ducem Mediolanensem constituerat, Lambertus uero capite plecti iusserat, ut scribit Luitprandus Hist. l. I, c. 12 267 . Opinionem suam hausit Fuesslinus ex Herm. Conringii censura diplom. Lindau. p. 270, ubi ita refert: »Conrado I regnante, Hugo Mediolanensis secundum Baronium occiso Lamberto Italie rege, ad Conradum illum regem auunculum suum confugiens, Brigantino comitatu primus omnium creditur donatus.« Que quidem sententia proxime cum narratione Annalium nostrorum conueniret, si, quod optat Tenzelius p. 282, asserti sui auctores rationesque allegasset. At preter ea que hic idem auctor Conringio l. c. opponit, alia adhuc sunt que huic coniecture obstare  uidentur. Baronius equidem cedem Lamberti ad an. 910 retulit, male tamen, cum certum sit illam iam an. 898 fuisse perpetratam, quo adhuc Arnulphus  imperator Germanie et Alemannie dominabatur: ad quem adeo, non ad Conradum, post tredecim annos electum, confugere debuisset hic regicida, isque non Udalricus sed Hugo appellatus, et unicus insuper Meginfredi ducis Mediolanensis filius , ubi etiam nichil de eius fuga. Qua uero ratione probabitur Meginfredo huic nuptam fuisse imperatoris cuiusdam aut regis Francorum filiam, primi istius Brigantini comitis matrem, cuius respectu auunculus illius dici posset Arnulphus, qui nequidem sorores habuit? Melius id Conrado I regi conuenire posset, nisi Hugonis nomen obstaret; facile enim soror aliqua Conradi regis Meginfredi istius coniux esse potuit, unde et ab Arnulpho imperatore Mediolano prefectus esse uidetur, cum Conradi  auia fuerit filia Gisele, que soror erat Ludouici Germanici, patris Arnulfi, uti mox postea uidebimus. Constaret hinc ratio cur Meginfredi filius occiderit Lambertum, ut pote in regno Italie emulum Berengarii, qui Gisele istius filius erat, adeoque ipsi cognatus. Conrado uero auunculo ad regnum eleuato melioris fortune spe potius, quam ob patratum regicidium, ad eum in Alemanniam concesserit, Brigantino comitatu ab eo donatus. Quamuis autem hic regicidium haberemus, multa tamen adhuc obstant, cum Chronici nostri narratione uix ac ne uix quidem concilianda; que enim in hoc systemate fuisset soror regis Francorum et imperatoris Romanorum, uxor patris Udalrici Brigantini, nisi Conradi regis Germanorum seu Francorum  Orientalium, unde natus erat, quamuis imperator nunquam fuerit? Dein regicidarum unus hic dicitur uodalricus, apud Conringium Hugo; forte tamen Luitprandus in Italia scribens nomen unius fratris, qui in Alemannia remanserat, ignorauit, et Conringius pro Uzone seu Huzone, uti etiam dictus est Udalricus, reposuit Hugo. Cum ergo hec sub Conrado adeoque post an. 911 268 contigissent, Udalricus leui negotio in Alemannia progenuit Uzonem seu Udalricum alterum Patrem S. Gebhardi et Udalrici III, qui an. 935 pugne Augustane interesse potuit.

§ III. Tentauimus hucusque primum Annales nostros explicandi modum, licet necdum satis expeditum, retenta regicidii historia, que nisi dicto modo  et tempore admitti nequit sub Carolingis regibus aut imperatoribus. Tentabimus iam et alterum, si regicidium excipias, Chronici nostri narrationi magis  accommodum. Precipuum huius tractationis fundamentum prebet diploma Ludouici Germanici datum an. 867 , quo idem rex Udalricum comitem in Argengewe dilectum nepotem suum appellat, cuius progenies, si explorata foret, plana fortassis esset comitum Brigantinorum prosapia, uti mox dicemus  . Haud enim dubitamus hunc ipsum illum esse Udalricum in Chronico nostro memoratum, cuius filius Uzo apud Brigantium habitare ceperit, interim rursus post ruinam, cuius Walafridus meminit, instauratum; unde et pater eius in uicino pago Argengewe seu Linzgowe habitarit.

Cognationis huius stipitem, ut interim a Chronico nostro abstrahamus, quod hac in re minime defendendum  suscipimus, e duplici fonte nobis deprehendisse uidemur. Unum Theganus Treuirensis chorepiscopus ceuus De gestis Ludouici Pii imp.  indicat, ubi cap. 2 hec leguntur: »Carolus  cum in iuuentute erat, sibi iunxit nobilissimi generis Sueuorum puellam nomine Hiltegardam, que erat de cognatione Gothefridi ducis Alamannorum. Gothefridus dux genuit Houchingum; Houchingus genuit Nebi ; Nebi autem genuit Immam; Imma uero peperit Hiltegardam beatissimam reginam.« Plura de hac prosapia disquirunt Cointius et Bollandiani in uita B. Hiltegardis t. III April., p. 790 seq., que uero ad propositum nostrum haud pertinent.

 Propius huc spectant que habet Wetinus Augiensis monachus in uisionibus suis de Geroldo comite, Hildegardis regine, Caroli Magni coniugis, fratre, in Hunnico bello occiso ad an. 799, de quo ad eumdem annum Hermannus: quemque ibidem Pussinium quoque cognominatum fuisse notauimus 269 ob predia sua que in Sueuia et uicinia montis  Bussen in hodierno districtu capituli Sulgauiensis habebat. Alteram nobis uiam pandit anonymus San-Gallensis monachus De gestis Caroli M.  dum alium adhuc eiusdem Hildegardis regine fratrem producit Udalricum, cui Carolus Magnus plurima contulerit in oriente et occidente, Sueuie scilicet seu Alemannie, quibus cum post obitum ipsius Hildegarde  pro quodam commisso a Carolo spoliaretur honoribus, admonitus rex pristinos honores statim illi fecit restitui. Hildegardis porro predia potissimum in Algouia fuisse sita uel solum fundatum ab eo Campidonense monasterium declarat; unde et fratrum eius possessiones omnino illo Alemannie tractu querende sunt, quod de Geroldo iam uidimus. Udalricum uero illum Turgouie  comitem censemus, quem P. Herrgott ab anno 787 usque 800 in chartis suis notat, qui simul comes quoque in Argengewe fuisse uidetur ex P. Neugart Cod. dipl. Alem. uet., n. 144; in cuius comitatu situm erat castrum Breganzia: imo Linzgouie etiam comes, qui  cum duobus filiis Odalrico et Rodperto notatur in charta an. 805, et in alia an. 804 insuper in Brisgouia. Atque hinc optime uerba citati anonymi explicantur de oriente et occidente Alemannici ducatus, ubi possessiones suas habuerit Udalricus, frater Hildegardis regine. Cum autem hec per filium Ludouicum Pium auia fuerit Ludouici Germanici, uti illius frater Udalricus pariter auus cognominis an. 867 in Argengewe comitis, postremus hic Udalricus et Ludouicus Germanicus  consobrini potius, quam ueri nominis nepotes dici debent; quod uero non obstat quominus comes iste improprie saltem nepos seu consanguineus Ludouici nominari potuerit, qui, uti et auus eius, castrum Brigantium obtinuit, ubi etiam eius filius siue nepos, pater S. Gebhardi, habitauit. Nescio porro an non in dicti anonymi uerbis lateat fundamentum totius narrationis nostri Chronici, eiusmodi tamen  circumstantiis uestite que huic systemati haud conueniunt. Udalricum aliquid deliquisse, unde a Carolo Magno, sororis sue marito, bonis suis spoliatus ac postmodum restitutus sit, ex anonymo constat. Deme regicidium, Galliam et fugam, ac pro auunculo substitue sororium, habebis idipsum fere quod in Annalibus l. I, n. 3, narratur, ipsa etiam enumerata predia in pagis Argengewe, Linzgewe et alibi. Habes hinc etiam cur plures precipue Udalrici in his partibus dicantur de Caroli Magni prosapia orti, ex carnis nimirum propinquitate cum Hildegarde eius coniuge ac Ludouici Pii matre, quod dein nomen ab eius fratre Udalrico haustum aliis 270 quoque familiis per nouas contractas affinitates adhesit; cuius quidem rei non in Udalricis modo, sed et Hartmannis,  Manegoldis, Burchardis ceterisque exempla passim prostant in genealogiis, quorum nomina ex nuptiis in alias etiam familias sunt implantata.

271 § Iu. Ultima hec de S. Gebhardi prosapia desumpta sunt ex Chronico Petershusano, cuius systema iam cum omnibus suis adiunctis examinabimus; quod etsi difficultatibus suis haud careat, multa tamen ad illustrandam historiam in eo contentam faciunt. Haud sane diffitemur nonnulla hic occurrere que non dico fabulas, tales tamen traditiones seu fontes sapiunt, qui etsi semper genuini haud sint, multa tamen uera etsi falsis quandoque permixta pro seculi genio referant. Norunt eruditi frequenter id euenire, ut in remotioribus his factis  enarrandis eiusmodi subin circumstantie admisceantur, que, etsi de fide suspecte aut omnino false sint, ipsam tamen historice narrationis substantiam nequaquam euertunt; secus enim actum foret de plurimis Francorum annalibus, qui tamen tanto studio etiam ab eruditissimis uiris hactenus conquisiti atque illustrati sunt. Sepe namque in sublestis quoque his monumentis reperitur quod alibi frustra queres, historie tamen multum proficua. Nec nostrum adeo hac in re conatum improbatum iri confidimus; eadem siquidem libertate opiniones nostras proponimus, qua uoluptate aliorum in similibus sensa aut coniecturas peruoluimus. Hanc namque damus ueniam, petimusque uicissim.

 § u. Ut propius igitur tertiam conciliationis rationem aggrediamur, ex Annalium nostrorum narratione uir ille in Gallia Togata, aut potius iuxta systema scriptoris  Belgica siue Celtica nobilissimus, Udalrici Brigantini pater, regis Francorum, qui et imperator Romanorum, sororem in matrimonio habuit. uel hoc solum denotat seculum IX, non uero X, quo iam deficientibus Carolingicis rex erat Conradus . uerum quis iste imperator? Certe nec Caroli Magni nec Ludouici Pii sorores maritatas legimus, si una Bertha S. Angilberti uxor excipiatur. Itaque Ludouici Pii filie, sorores Lotarii I et Caroli Calui imperatorum, ac Ludouici I Germanici intelligende ueniunt, quarum quatuor reperiuntur diuersis uiris elocate; Adelheidis nimirum Conrado  comiti Antissiodorensi, Alpais Begoni Parisiensi, Hildegardis cuidam Theodorico comiti, et Gisela Eberhardo comiti Cisoniensi in Flandria ac postea duci Foroiuliensi, que dicti Caroli Calui ex Iuditha soror erat uterina. Ex his una mater in hoc systemate esse debuit 272 dicti Udalrici comitis, et ex sorore nepotis Ludouici Germanici, qui propterea illius auunculus dicitur in chronico nostro; ut ut enim iste auunculus Imperator Augustus uocetur, id tamen de alio quam Ludouico Germanico intelligi nequit, ambo enim eius fratres imperatores nil iuris in Alemannia habebant, ut nepoti suo predia donare potuerint.

Quenam autem illarum Udalricum progenuerit, coniecturis potius quam certis argumentis eruendum,  cum pauca earum facta litteris sint consignata, et aliunde feminarum in chartis huius temporis rarissima habeatur mentio. Inter Adelheidis tres ex Conrado filios nullus Udalricus reperitur, sed duo abbates erant; tertius patri equiuoco successit. Que adeo hic intelligi nequit, uti nec Alpais, cuius duos filios Letardum et Ebrardum nominat Flodoardus in Historia Remensi l. Iu, c. 46. Restant igitur Hildegardis et Gisela. Prioris maritus Theodoricus ex nomine tantum indicatur a Cointio  et in l'Art de uérifier les dates , nec, ubi locorum comes fuerit, produnt ueteres Francie scriptores. Id unum ex Nithardi Historia l. III, n. 4  colligi uidetur,  Hildegardem Caroli Calui sororem, que Theodorico nupserat, in ciuitate Laudunensi, adeoque in Gallia Belgica sedem habuisse, atque ab eodem Carolo an. 842 ueniam impetrasse, quod contra ipsum fauerit Lothario imperatori, alteri fratri suo. Nulla porro ibidem mariti fit mentio, siue demum mortuus iam fuerit, siue a Carolo eamdem ob causam pulsus cum filiis, si quos habuit. Quod si plura de eo haberent antiqua monumenta, constaret fortassis hunc ipsum Udalrici nostri ex Hildegarde patrem exstitisse, haud contradicente nostro Chronico, si modo regicidii loco mota contra regem rebellio substituatur. Que hic obstare ulterius possent, infra § 12 discutiemus.

 § uI. Peruenimus iam ad ultimam Ludouici Pii filiam Giselam, Caroli Calui sororem uterinam, quam coniugem duxerat Eberhardus seu Eurardus, tum Cisoniensis in Flandria comes, postea dux Foroiuliensis, quamue hic pluribus illustrandam duximus, si non pro statuendo hoc stemmate, certe pro illustranda Germanie nostre sacre historia. Hermannus Contractus ad an. 799 Ehericum, quem alii Heinricum dicunt, ducem Foroiuliensem a Carolo 273 Magno constitutum, a Liburnis autem occisum memorat. Huius filium Eccardus  statuit Hunrocum seu Hunrogum comitem, qui inter testes subscribitur in testamento Caroli Magni an. 811 apud Eginhardum in eius uita, nec non inter Francorum legatos ad pacem  cum Danis componendam . Antea uero iam ceu missus Caroli Magni permutationem quamdam fecerat cum Bernwelpho Wirceburgensis episcopo ad an. 800 defuncto, ut liquet ex diplomate Ludouici Pii an. 837 . Idem Unrochus seu missus Caroli Magni notatur in Capitulari incerti anni apud Martenium ; unde genere Francum et Carolo imperatori percharum exstitisse extra dubium est.

Unrocus hic ex fide Eccardi  pater fuit Eberhardi comitis Cisonii postea ducis Foroiuliensis, ac Berengarii comitis in Germania inferiore, deinde Tolosani ac Septimanie ducis. Certe in Capitulari Ludouici Pii an. 825 Berengarius comes recensetur  inter missos dominicos in Belgica super quatuor dieceses, Nouiomacensem, Ambianensem, Taruanensem et Cameracensem; itemque an. 834 inter legatos Ludouici Pii ad filium Lotharium rebellem, apud Theganum cap. 54, ubi uocatur Berengarius sapiens propinquus Ludouici: de quo idem c. 58: »Eodem anno  in ipso itinere obiit Berengarius, dux fidelis et sapiens, quem imperator cum filiis suis luxit multo tempore« . Denique Astronomus, in uita Ludouici Pii an. 819, Berengarium Tolosanum comitem appellat cap. 57 immatura morte prereptum, et Huronici Hunroci] quondam comitis filium [DU CHESNE, t. II, p. 315] pro quo Bouquet  legit II. [Hugonis] Turonici quondam comitis; at perperam, nam  etiam in gestis eiusdem imperatoris Gallice scriptis  Berengarius dicitur le fil le conte Huroine. Patet hinc ratio cur propinquus Ludouici nominetur Berengarius, quia frater eius Eberhardus eiusdem Ludouici filiam habebat uxorem, qui etiam duobus filiis suis Unrocho et Berengario patris sui et fratris nomina imposuit. Ceterum Eberhardo huic et Berengario alios adhuc ex Hunroco fratres attribuit Eccardus , Henricum uel Hunricum, Adalardum S. Bertini abbatem, et Albigarium comitem, de quibus uero hic sermo haud est.

274 § uII. Balderico duce Foroiuliensi per Ludouicum Pium a. 828 exauctorato, eius marca inter quatuor comites diuisa est , quorum unus fuisse uidetur Ebirhardus fidelis an. 836 inter legatos Lotharii imp. ad Ludouicum patrem a partibus Italie directus, ut notatur in appendice Thegani . Ad eumdem Heberhardum comitem in Italia incerto anno scripta est epistola Rabani contra Gotescalcum, qui in itinere Romano ad illum diuertens errores suos ibidem spargere moliebatur. uid. Ughell. Ital. sac. t. III, p. 608. Sirmond Opp. t. II, p. 1291, et Natalis Alexander Hist. eccl. sec. IX, dissert. u, p. 264. Quo autem anno ducatum Foroiuliensem et marchiam Taruisinam obtinuerit, exploratum haud est. Andreas enim presbyter in Chronico  de Ludouico II imp. scribens,  »multam, inquit, fatigationem Longobardi et oppressionem a Sclauorum gente sustinuerunt, usque dum imperator Foroiulianorum Eberhardum principem constituit, quo defuncto Unroch filius eius principatum suscepit;« dum alii econtra id ad an. 846 et Lotharium imp. referunt. Ipse Eberhardus seu Eueradus se non nisi comitem nominat in suo testamento dato an. 867, de quo infra. Reuera enim Cisoniensis in Flandria comes erat, amplissimis in Belgio tam hereditariis quam dotis nomine a genero suo et socero acceptis possessionibus ditatus, preter illas quas in Italia habebat, uti ex eius testamento liquet. Notatur etiam Eberhardus comes cum Notingo ueronensi episcopo missus Ludouici II imp. ad Ludouicum Germanicum in Annalibus Fuld. ad an.  858, nec non Eurardus comes inter testes qui an. 860 confederationi trium regum apud Confluentias interfuerunt , ubi etiam uenia data est illis qui e regno Caroli Calui ad Ludouicum Germanicum transfugerant; quod pro paulo post dicendis notari meretur.

§ uIII. De Eberhardi istius matrimonio hec refert Agnellus, huius temporis scriptor, De pontificibus Rauennat. : »Antequam moreretur Augustus  diuisit imperium suum inter reges filios suos . . . Carolo plus fertilem et opimam largitus est partem, et Giselam filiam suam tradidit marito Curado [corrig. Eurado] nomine. 275 Hunc  et hanc  Iudith Augusta parturit.« Quo ipso euanescunt  que contra Giselam Ludouici Pii filiam mouet Hadrianus ualesius prefatione in Panegyricum de laudibus Berengarii eiusdem filii ac postmodum Italie imperatoris . Quid? quod ipse Carolus Caluus Gislam carissimam sororem appellat in charta pro Dononiensi ad Scaldim monasterio an. 877, cui inter alios subscripsit Rodulphus eius nepos, Gisele nempe filius et abbas Cisoniensis . Utrumque uero confirmat ipsius Gisele charta a. 870 , in qua precelse indolis Euardum seniorem, seu maritum, Carolum autem suum olim germanum uocat, itemque in altera an. 868 ac tertia an. 874.

§ IX. Porro in memoratis mox chartis eadem  Gisela quatuor tantum filiorum suorum, forte plurium mater, meminit, Unrochi nimirum coadiutoris sui in Italicis partibus, qui Eberhardo patri mortuo in Foroiuliensi ducatu successit; Adalardi et Rudolfi, quibus an. 874 quedam ex bonis suis in Gallia seu Belgio donauit, uti iam an. 868 fecerat, ubi alius adhuc notatur eius filius Berengarius. Anno autem 870 cum filio Rudolfo quedam confert Cisoniensi a se fundato monasterio, pro sua et filie sue Ingeltrudis ibidem sepultura, de qua filia infra nonnulla dicemus. Hanc donationis chartam in fisco Cisonio datam signauit Adelardus, filius, ut uidetur, Gisele, qui in alia a Walgario sacerdote iussu domini Euerardi pariter in Cisonio data  signatur  Adelardus eiusdem loci senior, cui pater curtem suam in Cisonio cum aliis bonis testamento legauerat, quo dictis quatuor filiis distribuit bona sua, »que tam in Francia, quam in Langobardia uel Alemannia, siue in proprio siue in beneficio habuit,« ut tamen nulla bona in Alemannia speciatim notarit. Testamentum illud Euerardi datum est in comitatu Taruisiano, anno regni Ludouici Augusti uicesimo quarto; quod Mireus  aliique de Ludouico Pio seu anno 837 accipiunt. Cum uero Ludouicus hic primum an. 819 Iudith alteram coniugem duxerit, matrem Gisele, hec iam anno 837 uix desponsata, nedum mater tot liberorum esse potuit, quot in citato testamento occurrunt. Spectat id igitur ad annum uicesimum quartum Ludouici II imp.,  seu an. 867. Qua quidem ratione testamenti huius fidem contra ualesium 276 ceterosque uindicant Sammarthani , quibus addendus Muratorius . Eodem autem an. 867, die 16 Dec., quo Cisonii ceu sanctus festiuo ritu colitur, in Italia obiisse uidetur Eberhardus iste comes seu dux, cuius corpus ab Unrocho filio ac successore ad Cisoniense monasterium a se et uxore Gisela fundatum fuit translatum, ut eadem Gisela testatur in charta apud Mireum  an. 874. Unde forte Mauriani sodales  et Mabillon  inducti obitum Eberhardi ad an. 874 consignarunt, haud sane attendentes ad aliam eiusdem Gisele chartam datam XuII Kal. Maii, indictione  I, anno XXIX regnante Carolo rege, siue an. 868, in qua se iam uiduam esse testatur. De ipsius Gisele obitu nil certi habetur, nisi quod ex supra citato fratris eius Caroli diplomate adhuc an. 877 in uiuis fuisse constet.

§ X. Ex filiis Eberhardi et Gisele senior Unrochus, mortuo patri, in Foroiuliensi ducatu successit; iuxta alios iam an. 872 sine masculo herede defunctus, qui uero ex superius citata Gisele charta adhuc an. 874 uixisse euincitur. Huius filiam sanctimonialem, imperatori propinquam, a Luitwardo uercellensi episcopo et Caroli Crassi cancellario e monasterio fuisse raptam, suoque nepoti copulatam conqueruntur Annales Fuldenses ad an. 887. Berengarius, filiorum alter, paternum ducatum post fata Unrochi fratris  sui in Italia obtinuit: cuius etiam rex ob matrem suam ac denique imperator effectus est. Is in diplomate pro monasterio Farfensi an. 920  Carolum Magnum proauum, et Ludouicum II imp., qui ex Lothario imp. Gisele matris sue fratre natus erat. consobrinum, uocat in alio pro monasterio Casauriensi an. 917 . Rudolphus, filiorum iunior, ut uidetur, abbas Cisoniensis in Flandria monasterii a parentibus fundati effectus: »post obitum patris res ipsas uite sue diebus tenuit, et de seculo migraturus easdem res cum monasterio Remensi ecclesie delegauit, eamdemque rerum suarum heredem instituit. Tunc uero Hucboldus  quidam,  sororis huius Rodulphi maritus, munus eiusdem abbatis calumniabatur, et ab ecclesie Remensis iure conabatur auferre,« ut scribit Folco Remensis archiepiscopus ad Formosum Papam, referente Flodoardo Hist. Rem. l. Iu, c. 1 . Formosus sedit ab an. 891 usque 896, qui Fulconi responsum dedit indictione X, Lamberto iam imperatore , quod annum 892 indicat. Rodulphus igitur abbas eodem anno iam obierit. Dubium uero mouet quod idem Flodoardus l. c. predium, in quo Eurardus marchio monasterium construxit, post eius obitum ad filium ipsius Rodulphum abbatem hereditario iure deuenisse scribat, cum tamen in ipsis Euardi testamenti tabulis an. 867 exaratis curtis in Cisonio cum rebus eiusdem ecclesie seu monasterii non Rodulpho,  sed fratri eius Adalardo transcribatur. Si ergo Rodulphus eas iure hereditario accepit, Adalardus aut interea obiisse, aut hereditarias suas in Belgio possessiones eidem fratri suo ultro permisisse dicendus est. Adalardum Cisonii seniorem seu dominum appellari in Walgarii charta donationis circa an. 868 mox supra uidimus; occurrit quoque adhuc an. 874 in charta Gisele matris; postea uero altum de eo silentium, nec de ulterioribus eius fatis quidquam constat. Certe in Belgio haud amplius morabatur, quo tempore frater eius Rodulphus abbas obiit, cum alioquin sororis eius maritus nullum ius in Cisonium pretendere potuisset. Unde si necdum obierat, alibi terrarum interim sedem fixisse debuit, ubi collatas sibi ab aliis possessiones, non hereditate  acquisitas, habebat.

§ XI. Ex his autem, simul et aliqua saltem affinitate nominis Adalard cum Adalrich seu Udalrich, suspicio haud leuis oritur Udalricum hunc, Brigantinorum comitum satorem, ipsum forte esse Adalardum. Eberhardi Foroiuliensis ducis et Cisoniensis in Flandria comitis filium, Ludouici Germanici uerum hac ratione ex sorore nepotem. Nec etiam implicaret, si quintum adhuc filium Udalricum tribueremus Eberhardo, quamuis eius in citatis hucusque chartis nulla reperiatur mentio. Que etiam necessaria haud erat, cum iam an. 867 antequam ille conscriberentur, proprio comitatu Argengewe aliisque prediis in Alemannia ab auunculo donatus fuisset, nec adeo opus habebat ut de paternis seu maternis in Belgio  bonis participaret, unde et eius ceu dudum iam absentis nomen dictis tabulis frustra fuisset insertum. Que quidem ultima coniectura uerosimilior uideri posset. Utut uero sit, Chronici nostri narrationem singillatim iam examinabimus. »In Gallia quam Togatam diximus cognominari, erat quidam uir nobilissimo 278 genere decoratus.« Iam ostendimus, Galliam Togatam a scriptore cum Comata confundi; unde hic, Togate nomine, Comata, seu Belgica intelligenda uenit, in qua Cisonii comes erat Eberhardus, cuius nobilissimum genus hactenus produximus. »Huic rex Francorum et, postea scilicet, imperator Romanorum sororem suam dederat in matrimonium.« Aperte hec Carolum Caluum denotant, post  quem nullus simul Francorum regnum et imperium Romanum tenuit, cuius soror fuerit in matrimonium data. Caroli enim Crassi ambe sorores abbatisse Turicenses erant. Perinde autem est, siue Ludouicus Pius filiam, siue Carolus Caluus sororem nuptui elocasse dicatur: »ex qua duos genuit filios,« quot nempe in Alemanniam uenerant, reliqui enim ceu longius dissiti in his partibus scriptori haud innotuerunt.

Que uero deinceps de regis Francorum cede a duobus his fratribus patrata narrantur, totius huius seculi historie repugnant, ac, si ueri speciem habere debeant, nonnisi de mota quadam rebellione seu defectione a suo rege Carolo Caluo accipi debent, qualem altera quoque eiusdem soror Hildegardis  comiti Theodorico nupta iam an. 842 contra ipsum molita est, uti superius diximus. Quid igitur mirum, si et socer illius ac nepotes tale quid ausi fuerint? Nec uero solis coniecturis hic utimur; ipsa namque Gisela Eberhardi uxor rem in duabus citatis enartis de an. 868 et 870 satis aperte prodit, dum res a seniore suo seu marito Eurardo perditas et in regis dominium redactas sibi denuo a Carolo Caluo, Germano suo, restitutas profitetur; quod profecto aliquod mariti sui aut filiorum suorum saltem crimen seu feloniam indicare uidetur. Fortassis hi ipsi duo fratres inter illos quoque Caroli proceres numerabantur, qui diu iam illum pertesi an. 858 solemni legatione Ludouici Germanie regis auxilium contra. Caroli regis sui tyrannidem postularunt,  illoque cum exercitu in Gallias adueniente, deserto Carolo, ad ipsum transierunt, uti ad eumdem annum referunt Annales Fuldenses. Conueniunt hec iis, que habet Chronicon,  uenisse cum illis uiros nobilissimos, quibus ipsi predia ab auunculo suo in Alemannia sibi donata fuerint elargiti. Auunculum hunc alium haud fuisse quam Ludouicum Germanicum, cui Alemannia parebat, iam in superioribus probauimus.

Que uero hucusque diximus, confirmari ex eo quoque uidentur, quod iuxta eosdem Annales Fuldenses an. 858, Eberhardus comes, haud dubie 279 Foroiuliensis, germanorum horum exsulum pater, missus Ludouici II imp. ex Italia ad Ludouicum Germanicum Ulmam ad colloquium uenerit. Unde  alia nobis coniectura nascitur, Eberhardum hunc perinde ac coniugis sue sororem Hildegardem prius a partibus Lotharii imp. stetisse, ac propterea a Carolo Caluo ditionibus in regno eius sitis exutum in Italiam ad Lotharium concessisse, a quo, siue eius filio Ludouico II imp., Foroiuliensis dux fuerit constitutus; quam patris sui spoliationem dum inique ferrent duo eius filii, cum aliis proceribus aduersus Carolum rebellantes Ludouico Germanico auunculo se tradiderint. Que postea sequuntur in Chronico de furore Gallorum sedato istisque fratribus in patriam reuocatis, ad annum 860 referenda censemus, quo apud Confluentes pace inter Carolum et predictum Ludouicum firmata Carolus Caluus ita  edixit: »illis hominibus, qui contra me fecerunt, sicut scitis, et ad meum fratrem uenerunt . . . totum perdono; quod contra me misfecerunt, et illorum allodes [allodia, seu predia] de hereditate, et de conquisitu, et que de donatione nostri Senioris scilicet patris, seu Ludouici Pii, habuerunt, excepto illo, quod de mea donatione uenit, illis concedo, si mihi firmitatem fecerint, quod in regno meo pacifici sint,« uti legitur apud Baluzium , ac cum illis apprime congruunt, que Gisela eius soror in supra citatis chartis de ablatis rursumque sibi restitutis a Carolo fratre rebus commemorat.

Cuncta hec, uti nobis saltem uidetur, sufficere possunt ad uindicandam scriptoris nostri fidem,  si unum modo regicidium dematur, ac commota contra regem rebellio substituatur. Facile quippe in uera discessus illorum fratrum causa assignanda decipi potuit scriptor, quin tamen fictitius sit ipsorum in Alemanniam aduentus, huicque superstructa genealogia, ut quidem uult Tenzelius. Adducta saltem hucusque argumenta utrumque si non extra dubium ponunt, fabulas tamen non sapiunt, causamque simul declarant cur ambo fratres in Alemanniam deuenerint, ac tempus quo in patriam uterque sit reuocatus, impetrata nempe a Carolo Caluo rege admisse rebellionis uenia, conciliante potissimum eorum patre Eberhardo, qui inter eiusdem pacis testes notatur apud Eccardum .

 § XII. Altero igitur fratrum, quisquis ille fuerit, facta pace in patriam reuerso, solus in Alemannia Udalricus remansit, omnium iam utrique germanorum 280 antea ab auunculo donatorum in Alemannia prediorum possessor. Saltem iam an. 867, ceu tempore narrationi huic congruo, Udalricus Ludouici Germanici nepos et comes in Argengewe occurrit, ac forte etiam in Linzgoue  anno 879, 881 et 902. Ac, ut supra in prefatione ex Tenzelio obseruauimus, idem facile, cui Arnulphus imp. curtem Lustenowa in proprietatem dedit, ut constat ex charta an. 891  que integra etiam legitur in Schardii scriptoribus . Nil tamen certi hic statuere licet, cum tot Udalrici, in diuersis uicinis  Alemannie pagis, maxime in Argengouia, Linzgouia, Turgouia ac dein Brigantii quoque occurrentes, dubium semper faciant num iidem fuerint, an uero diuersi, eodem nomine, ut fieri solebat, in alias quoque familias per matrimonia propagato.

§ XIII. His interim eruditorum examini subiectis, illa modo expendere iuuat que, de hac Brigantinorum comitum genealogia, porro in Chronico nostro habentur prioribus apprime consentanea. Ita autem l. I, n. 36 habet: »Erat quidam comes, nomine Adilhardus . . . beati uiri Gebehardi iuxta carnis consanguinitatem propinquus, nequaquam tamen Sueuigena, sed habitans in terra longinqua, cui iure in hereditatem cesserant magna et multa predia in Ilrigoue,«  seu potius Ilargoue, ex quibus Brigantinis cognatis suis predium in Steinbach, Gebhardo autem episcopo nepoti suo alia plura tradiderit. Quis uero hic Adilhardus, seu Adalardus, Brigantinorum comitum nepos, seu consanguineus? Neque enim de superiore Adalardo Eberhardi filio sermo hic esse potest, utpote integro seculo anteriore. Hunc deprehendisse nobis uidemur in Ekkehardo Iuniore De Casibus S. Galli, cap. 10  ita scribente: »uodalricus quidam comes de Caroli prosapia Wendilgardam Henrici regis de filia neptim uxorem accipiens, Adalhartum, qui Gallo Altstetten post tradidit, de ea et filiam procreauit. Hic nuntio Buochorn, ubi habitauit, accepto, Hungros Noricum, ubi predia ei erant, irruere, hostes cum ceteris  aggressus, uictus capitur, et in Hungariam captiuus asportatur.« Refert dein Udalricum, post quatuor annos e captiuitate reducem, alterum adhuc filium procreasse Burchardum, cognomento Ingenitum, quem Otto I imp., ceu nepotem suum circa an. 959 abbatie S. Galli adhuc iuuenem prefecerit. Ex Hepidanni Annalibus 281 ad an. 913, et excerptis Annalium Francorum  Udalricus comes illo anno cum Erchangero et Bertholdo, qui Alemannie ducatum inuaserant, Hungaros ad Oenum fluuium profligauit, post aliquod tempus tamen circa an. 915 in altera expeditione in captiuitatem ab illis abstractus. uid. Calles Annal. Eccles. Germ. t. Iu ad annum 917 et 920, et Crusius Annal. p. II, l. III, c. 8. Inde uero post quatuor annos liberatus domum  rediit, uiuente adhuc Salomone III episcopo ad initium anni 920 defuncto; qui ei Wendelgartam coniugem, interea uelatam, reddidit in Constantiensi synodo  circa an. 919. Hic porro Udalricus a cognomine Brigantino comite plane diuersus est, uti et temporum ratio et diuersi utriusque filii demonstrant. Filius autem fuisse uidetur unius ex illis uiris nobilissimis, qui teste chronico nostro cum Brigantino in Alemanniam profugi uenerunt, quibus ipse dona largitus est, ac etiam per coniugia affinitate coniunctus, quorum uni Buochorn  dedit, forte et filiam, matrem postea huius Udalrici, a qua et nomen et prosapiam Caroli Magni hauserit. Lazius De migrat. gent. p. 559 illum cum fratre Adelberto conditorem castri Buochorn dicit tempore Caroli Magni, sub quo acceptis agris in Norico ab Hunnis captus sit; et tamen Wendelgardem eius coniugem post integrum seculum an. 916 reclusam apud S. Gallum fuisse scribit. Ubi uero notandum est Caroli Magni nomen Carolo Crasso quoque subinde a scriptoribus esse tributum, eo quod uti prior totam monarchiam Francicam una cum imperio solus tenuerit; quod probat Mabillon De re diplom. l. u, p. 408. Quo sensu et Lazius l. c. intelligi debet, quamuis uel sic error subsit; Udalrici captiuitas enim non sub Carolo Crasso, sed sub Conrado  I contigit. In eo etiam fallitur quod Henrici Aucupis filiam Wendelgarde matrem Hedwigem Burchardi Alemannie ducis coniugem dicat, que tamen improlis decessit, nec Henrici Aucupis filia, sed eius ex filio Henrico Bauarie duce neptis fuit, cuius pariter nepos dicitur S. Gebhardus infra l. I, n. 39. Wendelgarde matrem haud nominat Ekkehardus, sed filiam tantum dicit Henrici regis, scilicet Aucupis, illam tamen Hedwigem seu Hatwigem uocat Crusius  aliique, quamuis aliunde certum sit eam Hugonis magni Francie ducis uxorem, Hugonis autem Capeti regis matrem exstitisse.

282 § XIu. Quocunque uero nomine uenerit, filia certe fuit Henrici Aucupis, cuius mater erat Hedwigis  seu Hatwigis nupta Ottoni illustri Saxonie duci. Hec autem filia erat supra memorati Eberhardi Foroiuliensis ducis ex Gisela Ludouici pii filia; unde et filio eius Henrico, Carolingorum stemmate in Germania exstincto, ius quoddam in hoc regnum annatum est. In testamento patris sui Eberhardi Heilwick uocatur, soror Adalardi, seu Udalrici, Brigantinorum parentis; nec non Iudithe auie Conradi I regis, uti probat Eccard ; unde sequens prodit.


 SYSTEMA GENEALOGICUM S. GEBHARDI Ex chronico Petershusano et Eccardo.
[Figure: [Systema Genealogicum] 8Kb]

 Quantum ad Hedwigem Ottonis Saxonie coniugem in diuersa abeunt scriptores! Hubnerus in Geneal. eam non Gisele sororis, sed ipsius Ludouici Germanici filiam statuit, quam uero antiqui ignorant. In l'Art de uérifier les dates Hedwig filia Arnulphi imp. dicitur, a Tenzelio Luitgarda nominata. uerum Eccard  multis probat Ottonis coniugem filiam fuisse Gisele et Euerardi, maxime ex uita Hathumode 283 abbatisse sororis eiusdem Ottonis ducis, qui ibidem regum neptem in matrimonio habuisse legitur; ergo non filiam. In Necrologio Fuldensi an. 903 obiisse notatur Hadawiga comitissa, quam eamdem fuisse arbitramur. Eius altera soror natu maior in patris testamento notatur Iuditha Conradi I regis auia, ut uult Eccardus  , unde hic etiam ceu proximus Carolingice familie agnatus Germanie regnum obtinuit. Tertiam illius sororem Ingiltrudem, in eodem testamento memoratam, ex matris Gisele charta, an. 870, monialem fuisse in eodem Cisoniensi monasterio existimat Eccardus ; quod uero admitti nequit, cum supra § 10 ex Flodoardo appareat Hucboldus nescio quis sororis Rodulphi abbatis Cisoniensis maritus. Cum igitur predicte due eiusdem sorores, seu Gisele filie alios habuerint maritos, alterutrum consequitur, uel Ingeltrudem tertiam istarum sororem monialem haud fuisse, aut quartam in testamento omissam adhuc esse admittendam, uti supra  de quinto adhuc fratre Udalrico coniectati sumus.

 Ex premisso autem stemmate patet qua ratione S. Gebhardus in Chronico nostro nepos dicatur tam Hedwigis ducisse, quam Adalardi Buochornensis comitis, consanguinitate tantum, non etiam gradibus computatis. Quamuis enim in chartis et maxime diplomatibus illa graduum distinctio plerumque saltem fuerit obseruata, alia tamen chronicorum medio euo ratio fuit, quorum scriptores more etiamnum usitato omnes illos nepotes appellare consueuerunt, qui quouis modo consanguinei aut affines etiam erant ex eadem stirpe descendentes. Utrum uero inter Udalricum I Brigantinum et Uzonem S. Gebhardi patrem alia adhuc generatio sit inserenda, mox, § 16, discutiemus.

Sed aliud adhuc dubium ex Chronico nostro superest,  quod Udalricus comes in Buochorn, ubi sedem suam etiam habuit, non Sueuigena fuisse, sed in terra longinqua habitasse dicatur; quomodo enim non Sueuigena fuerit, qui in Buochorn habitationem habuit? Quod quidem aliter solui haud potest quam si dicamus hunc Sueuum origine haud fuisse, sed cum Brigantino in has terras aduenisse ex terra longinqua, ubi prius habitauerat, illumque haud semper in Buochorn, ubi sedem habebat, sed et in Norico resedisse, ibi etiam ditatus prediis, que contra Hungaros iterato defensurus captus est: forte nato ibidem etiam filio Adalardo, qui postea Brigantinis cognatis suis bona sua in Hargoue concessit, Gebehardo fortassis 284 necdum episcopo; quod  saltem per etatem minime implicat, etsi iam circa an. 913 natus fuerit. Alium autem inuestiganti lubens acquiesco.

§ Xu. Diutius hactenus in illustrando Chronico nostro de prima Brigantinorum comitum origine laborauimus, quin tamen illorum que protulimus uades nos prestemus. Rem adducta argumenta decidant, que nouis fors producendis documentis aut refellere, aut maiorem in lucem deducere eruditis eodem modo liberum esto, quo sensa nostra et opiniones sine cuiusdam preiudicio unius inuestigande historie studio illis proponimus, quin scriptoris nostri narrationem ubique et precipue mox in exordio uindicemus. Id saltem nobis persuadere haud possumus, illum aut ex ignorantia, aut ut  familie etate sua adhuc florenti adularetur, talia absque fundamento et ex cerebro confingere siue uoluisse siue potuisse, quin falsitatis admisse piaculo se exponeret eo tempore quo eadem familia in plures ramos diuisa adhucdum uigebat, adeoque melius quam nunc de uera eius origine constare debuit. Brigantinorum saltem comitum cum Carolingicis regibus sanguinis propinquitatem extra dubium ponit sepe citatum Ludouici Germanici diploma anni 867, quo Udalricum illarum partium comitem nepotem suum compellat, cuius quidem rationem inuestigare hucusque duplici uia tentauimus. Neque uero stemma istud olim tam celebre alieque inde descendentes discuti satis poterunt, maxime ob tot cognomines Udalricos, quod nomen ex una in aliam  familiam ob contractas affinitates fluxisse uidetur, donec genuina interim producenda documenta rem in apricum deducant; quod autem optare quam sperare facilius est, cum ueteris Alemannie scrinia hinc inde nimium adhuc sint obserrata, partim funestis bellorum et motuum intestinoruin casibus expilata, disiecta et distracta.

§ XuI. »Ex huius« itaque Udalrici »semine,« ut pergit Chronicon, »natus est Uzzo pius et uenerabilis comes, qui habitabat apud Brigantium, loco qui adhuc ruinas antique habitationis habet.« Abhinc etiam intrat secundum genealogie huius systema supra, § 3, propositum, ex quo tamen Udalricus hic an. 867 ex filio nepos tantum fuisset Udalrici I Argengouie an. 802 comitis 285 et fratris Hildegardis  regine, iuxta stemma ibidem exhibitum. Ex Chronici porro nostri narratione ambiguum fit, fueritne Udalricus iste proximus pater Uzonis, an ex filio auus tantum; utroque enim modo intelligi possunt Annales nostri. Nil uero obstare uidetur quin Uzo filius fuerit ipsius Udalrici comitis in Argengewe an. 867 in Ludouici Germanici diplomate notati: maxime si idem fuerit cum Udalrico comite in Linzgewe, qui usque ad an. 902 occurrit in chartis apud P. Herrgott. Posterius hoc suadere possent bona infra l. I enumerata, que Gebhardus ex parentum successione habuit pleraque in pago Linzgowe sita; cuius adeo comites fuisse uidentur eius progenitores, simul et adiacentis Argengewe, in quo  idem Uzo S. Gebhardi pater l. I, n. 6. Lindaugiense monasterium suis ex prediis nobiliter ditasse dicitur, ibidem etiam tumulatus, quod nullibi alias me legisse memini. Illa autem dicti cenobii dotatio consignanda uidetur post an. 948, quo iuxta Hermannum Lindaugia incendio consumpta est ab Hermanno Alemannie duce; cui restituende predia sua impenderit Uzo, sepulturam suam ibi nactus post mortem, quam haud multo post obiisse debuit, cum eius filii l. c. n. 7 defunctis iam parentibus hereditatem inter se diuiserint, ac saltem iam anno 958 Gebhardus bonorum suorum dominium propriumque aduocatum habuerit. Illo certe anno aut sequente mortuus est Alawicus Augiensis abbas, quocum ex n. 11 concambium iniit Gebhardus. Huius frater senior Udalricus  an. 953 prelio apud Augustam contra Hungaros gesto interfuit, unde de etate patris eius Uzonis iudicare licet. Hunc Lazius Ethonem, Crusius uero Uthonem nominat, ex perperam scilicet lecto aut intellecto Uzonis nomine; ut recte Tenzelius iudicat, ex cuius etiam mente Uzo, Uozo et Huzo cum nomine Udalrico synonyma sunt. Uxor huius Uzonis seu mater S. Gebhardi Dietburga nobilissima quidem in Chronico dicitur, quin ullibi eius genus exprimatur, quod forte ob cognominem S. Udalrici Augustani episcopi matrem in Sueuia et Dilingensi familia, aut etiam in Alemannia seu Turgouia querendum est. Quid si Adelberti senioris Turgouie comitis filia fuisset?

§ XuII. Quatuor fuisse Uzonis filios solus iterum  noster annalista prodit, dum econtrario Lazius ceterique nonnisi unicum Gebhardum Ethoni seu Uzoni filium tribuunt, Udalrico autem primogenito penitus omisso Lantfridum 286 ex Hugone Uzonis seu Ethonis fratre procreatum statuunt, patrem Marquardi: que omnia etiam Tenzelius  ceu fictitia reiicit, nostroque scriptori standum existimat. Omnino enim Gebhardo fratres assignat ipsa eius donationis charta l. I, n. 9, qua iuris sui proprietatem, quam parentum successione in pago Linzgoue et alibi habuit, cum consensu fratrum suorum ad Ecclesiam Constantiensem tradidit. De primo genito Uzonis filio Udalrico preter pugnam Augustanam, cui an. 855 interfuit, nil aliud memorat scriptor: patri tamen in comitatu successisse uidetur,  cum, uti uidebimus, alter seu Marquardus in pago Goldinishundere, Luitfridus uero in Winterthur comites fuerint. Ac forte is ipse est uodalricus comes, quem anno 978 obiisse, scribit Hepidannus in suis Annalibus.

§ XuIII. Marquardus itaque alter Uzonis filius in amicitia Ottonis imperatoris plurimum potuit. Ottonem hic tertium nominis istius intelligo, Brigantinorum ex supra exhibito systemate cognatum, qui Marquardi comitis interuentu S. Gebhardo an. 993 quedam predia donauit in pago Goldinneshundere, qui in diplomate l. I, n. 26 comitatus Marquardi dicitur. Besselius in Chronico Gottwicensi hunc pagum partem pagi Hegouie uocat, in ducatu Alemannie  ac districtu Mosskirch. Notatur pagellus Goldineshuntare in comitatu Udalrici comitis in diplomate Ludouici Germanici an. 854 apud P. Herrgott n. 56, unde pagum hunc ex paterna Uzonis et aui Udalrici hereditate obtinuisse uidetur Marquardus: de quo plura reperire haud licuit, cuius tempus seu annus 993 optime conuenit cum illo S. Gebhardi fratris sui an. 996 defuncti. Ex ipso autem hoc comitatu suo, simul et tempore diuersus esse euincitur hic Marquardus a cognomine, qui ceu comes Rhetie Curiensis notatur in diplomate Conradi II imp. pro monasterio Fabariensi an. 1032 apud eumdem P. Herrgott n. 171. Ultimum hunc Luitfridi fratris S. Gebhardi filium statuit Lazius, et forte haud adeo perperam: quamuis enim scriptor noster unicum  istius Luitfridi filium Adelbertum commemoret, nil tamen obstat quominus alios adhuc habere potuerit. Quin ex Lazio Adelbertus iste seu Albertus, qui in Apulia occubuit, non Luitfridi filius, sed ex filio Marquardo nepos fuisset. Et uero spectata temporum ratione difficile admodum est Adelbertum istum filium dicere Luitfridi, cuius frater Udalricus iam an. 955 militiam sequebatur. 287 Quo igitur modo Adelbertus eius ex fratre nepos adhuc expeditionem tam remotam suscipere potuit post integrum fere seculum, scilicet an. 1053, quo infaustum illud Leonis IX bellum contra Nortmannos teste Hermanno susceptum est, in quo optimi ex Sueuis et Noricis XIu Kal. Iulii occubuere? Ceterum de hoc argumento uideatur quoque sepe citatus Tenzelius,  p. 284, ubi fidem rursus habet nostris Annalibus, dum stabilitam ibidem Luitfridi genealogiam adoptat. Utrique demum huic Marquardo tertius ex Brigantinis accensendus uidetur, de quo Burckardus, de cas. S. Galli, c. 7, in Udalrico III S. Galli abbate ita scribit : »Commotus abbas . . . quoddam satis munitum castellum nomine Marchtorf cum comite Ottone . . . expugnauit et succendit: Brigantium oppidum, Marquardo nobilissimo Sueuorum capto, combussit;« quod ad an. 1079 uel sequentem pertinet. Iste autem Marquardus Brigantinus comes ad Udalrici fratris S. Gebhardi posteros uel nepotes pertinere potest. Ex hoc Burchardi testimonio Otto comes Brigantinus eruitur, in schismate pontificis partibus addictus; secus enim hanc  eladem haud tulisset ab Udalrico abbate Cesaris fautore. Ex Bernoldo tamen auctiore  ominari licet Ottonem hunc dicto anno adhuc Heinrico regi adhesisse, cum Ottoni episcopo Constantiensi schismatico Constantia profugo perfagium in castro suo dederit: quanquam breui postea ob metum Rudolphi anticesaris aliam mentem induerit. Cuius dein uestigia quoque pressit Udalricus eius filius, ut infra, § 23 et 24, uidebimus.

§ XIX. Porro egregie de historia meruit scriptor noster, dum uitodurensium comitum in Winterthur originem pandit, hactenus satis obscuram, propterea a Fuesslino, t. Iu, p. 186 seq., debita laude mactatus. Inde enim discimus celebre olim hoc  Turgouie castrum cum suis appendiciis in ius Brigantinorum comitum concessisse, atque in bonorum diuisione Luitfrido S. Gebhardi fratri obtigisse: qui primus adeo comes de Winterthur sec. X exstitit, unde dein Kiburgenses quoque prodierunt. Testem etiam huius rei habemus Hartmannum, in Annalibus Eremi, qui de Hermanno, ab an. 1053 usque 1065 abbate Einsidlensi, ex monumentis domesticis hec refert: »Erat ex comitibus uitoduranis, qui Kiburgum etiam condidere, et Kiburgenses ab eo denominati sunt. Habuit fratres Luitfridum, qui ipsum 288 morte precesserat, et Adelbertum tum comitatum administrantem.« Qui ex uitoduranis primus fuerit castri Kiburgensis conditor, equidem non constat; forte tamen haud multum aberrarit,  qui id cuidam filiorum Luitfridi primi uitodurani comitis ascripserit, aut ipsi etiam Luitfrido, »qui plura peculia congregauit.« Displicet hoc Stumpfio in Chronico  aliisque, qui originem castri et comitum de Kiburg iam ad seculum nonum referunt. Que uero nullius momenti esse sustinet P. Hergott  eum nomen Kiburgum uix ac ne uix quidem ante initium XII seculi in antiquioribus monumentis occurrat. Hoc tamen de chartis duntaxat dictum puto; iam enim ad an. 1027 Hermannus Contractus Cuynburg castrum Werenharii comitis a Conrado II imp. captum scribit, quem Werinharium ad an. 1030 caput rebellionis contra Cesarem appellat, quo etiam anno in prelio circa siluam nostram Martianam  cum Ernesto Alemannie duce occubuit. De eo Hepidannus, facta pro more sexennio preuertens, ad an. 1033 hec habet: »Castrum, quod Chiburch dicitur, tribus mensibus obsessum, Werinhero comite frustra diu repugnante, tandem ab ipso rege capitur;« itemque ad annum 1036 Werinherum comitem militem Ernesti ducis cum ipso in prelio cecidisse scribit. Wernherum istum Kiburgi comitem, ac forte etiam conditorem, inter Luitfridi filios referendum censemus, ac fratrem Marquardi  qui eidem in comitatu successerit. Hunc Adelberti in Apulia cesi patrem dicit Lazius, et fors Luitfridi quoque iunioris, atque Hermanni abbatis Eremitani, uti mox ex Hartmanno notauimus. Suadere id uidetur adiecta ibi mentio Adalberti tunc comitatum  administrantis, nempe a. 1053, quo abbas factus Hermannus Xu Kal. Mart. Adalbertus autem breui postea XIu Kal. Iul. in Apulia occubuit. uix enim de alio Adalberto uitodurano seu Kiburgensi comite hec accipi possunt; nam qui ab annalista nostro memoratur Adalbertus, prioris ex filia Adelheide nepos, et totius patrimonii heres, anno 1065 quo obiit Hermannus abbas, uixdum natus esse potuit, utpote adhuc circa an. 1139, quo scripsit auctor, superstes. Qua quidem ratione tolleretur difficultas § prec. mota, si prior Adalbertus Luitfridi filius dicatur, uti habet noster chronographus, qui tamen unam generationem Luitfridi senioris preteriisse uidetur, omissis illius filiis, nepotem Adalbertum  indicasse contentus, qui suo tempore comita um administrabat: cuius etiam reliquos fratres tacuit, cum isti ad genealogiam haud pertinuerint, quam deinceps prosequitur.

289 § XX. Adalbertus igitur, seu Albertus, Luitfridi primi uitodurani comitis siue filius, siue uerosimilius nepos, ultimus simul fuit comitum in Winterthur et Kiburg ex Brigantinorum stirpe, nonnisi filia Adelheide relicta. Hanc Adalberti amitam facit Lazius, sororem scilicet Marquardi patris illius, adeoque dicti Luitfridi filiam, qualis tamen temporum spectata ratione fuisse nequit. Nescio sane an non hic nostro scriptore aliqua subsit personarum confusio, ut ex duobus Marquardis, uno nempe fratre, altero filio Luitfridi, quod iam supra  suspicati sumus, unicum tantum fecerit, uti et unum duntaxat Luitfridum ex duobus, patre nempe ceu seniore, et filio seu Luitfrido iuniore, Adalberti et Hermanni abbatis fratre, quos supra produximus, Utcunque uero sit, recte omnino addit Lazius: »Adelheidem nuptam fuisse Hartmanno comiti Dilingensi, cui pro dote Winterthur et Kiburgensem comitatum attulit; nam antea Brigantinorum comitum is fuerit.« Igitur primum per hoc matrimonium sec. XI comites Dilingenses simul etiam Kiburgenses effecti sunt, secus ac passim in genealogico comitum istorum stemmate asseritur: in quo insuper tot Hartmannorum mentio eamdem confusionem inuexit qualem in Brigantino ex tot Udalricis supra conquesti sumus.

 § XXI. Adelheidem itaque uitodurani seu Kiburgensis comitatus heredem »comes Hartmannus senior de Dilingensi in matrimonium accepit, que ei peperit Hartmannum iuniorem et Adilbertum, qui adhuc superest, et totius patrimonii et matrimonii,« seu Dilingani et Kiburgensis comitatus, »heres effectus est; et Udalricum, qui apud Constantiam episcopus factus est, ut habet Chronicon, l, I, n. 8. Si edita hactenus Kiburgensium seu Dilingesium comitum stemmata attendamus, uarios Hartmannos senioris uel iunioris nomine adnotatos reperimus: quod quidem unice scriptoribus tribuendum existimamus, qui nulla habita ad precedentes eiusdem nominis seniorem illum dixere, qui suo, quo scripserunt, tempore, prior floruit, cognominem autem  filium aut successorem iuniorem compellarunt, antiquo scilicet more pro temporum et personarum respectu, uti iam de Pippino 290 Heristallo obseruauimus, qui modo senior, modo iunior dictus est. Sic et hic Crusius  Hartmannum seniorem nominat filium Richwini, cuius pater erat Theobaldus S. Udalrici Augustani presulis frater iam an. 955 in prelio Augustano occisus: quis uero Hartmannum illum istios Adelheidis ultra dimidium seculum posterioris maritum dicat? Longius adhuc aberrat Pistorius , qui Hartmannum seniorem omnino S. Udalrici fratrem dicit, cui nupta sit Adelheida filia Adalberti, neptis Luitfridi; qui alius profecto  haud fuisset quam comes noster uitoduranus. At manifesto rursus errore; quis namque credat Hartmanno fratri S. Udalrici an 973 defuncti uxorem fuisse filiam Adelberti uitodurani, qui primum an. 1053 obiit? Nec uero semel errasse contentus, insuper Hugbaldum Dilingensem comitem an. 1170 defunctum patrem statuit Udalrici I Constantiensis episcopi, qui iam an 1127 adeoque 43 anno ante pretensum patrem fato cessit.

Quem porro Hartmannum hic intelligat, ipse scriptor l. II, n. 36, prodit, ubi Hartmannum seniorem comitem de Dilingem illum uocat, qui cenolium Neresheim an. 1095 condidit. Is autem teste Bruschio in historia illius monasterii, et Stengelio in Monasteriologia , Hugbaldi quarti comitis Dilingensis filius erat, maritus Adelheide comitisse de Kiburg, pater Udalrici episcopi Constantiensis, et Hartmanni iunioris: que omnia cum nostro Annalista concordant. Sed et uelserus in uita S. Udalrici  Hartmannum Adelheidis maritum ad annum 1073 notat, patrem Hartmanni et Udalrici Constantiensis episcopi, auum uero Alberti, quod pariter cum Chronico nostro facit. Utrumque hunc Hartmannum nobis sistit Burckardus, de Cas. S. Galli, c. 7, de Udalrico III abbate hec perscribens: »Chyburg cuiusdam ditissimi comitis Hartmanni, regis Heinrici infestissimi hostis, cum multis spoliis suoque filio capto, castellum satis munitum in flammas destruxit;« quod anno 1079 sub Henrico Iu  imp. contigit. Unde colligimus, Hartmannum iam tum fuisse Kiburgi comitem ob Adelheidem coniugem, Adelberti patris sine mascula prole an. 1053 defuncti heredem, matrem Hartmanni iunioris et Adelberti, qui fratri ante obitum monacho facto et an. 1134 mortuo successit in utroque comitatu, totius scilicet patrimonii et matrimonii heres effectus. Hunc Lazius, p. 535 et 559, male confundit cum altero Adelberto de Achalm, quem auctor noster ex una filiarum dicti Hartmanni genitum scribit, uti mox uidebimus.

291 § XXII. Preter memoratos tres Hartmanni Senioris filios totidem adhuc eiusdem ex Adelheida uitodurana, seu Kiburgensi filias assignat Annalista, »que modo, inquit, in sanctimoniali habitu commorantur,  quarum una genuit uodalricum comitem de Gamirtingen et Adilbertum de Achalmin, qui ambo adhuc uita potiuntur.« Horum matrem, cuius nomen silet noster, Crusius  Adelheidem uocat, filiam Hartmanni de Dilingen, sororem Udalrici Constantiensis episcopi, uxcrem uero Udalrici comitis de Gamertingen, ex quo alterum Udalricum progenuit, et anno 1101, consentiente aut mortuo iam marito, monialis in Zwifalten facta post trigenta annos, a. 1131, decessit, ut refert P. Arsenius Sulger in Annalibus Zwifalt. t. I, p. 57 et 77. Huic alteram pariter ibidem monialem adiungit Hedwigem seu Hadewigem, tandemque ex Sulgero l. c. abbatissam in Edelstetten,  an. 1131, 13 Nou. defunctam. De iisdem sororibus etiam agit Ortliebus De fundat. monast. Zwifalt., c. 19 apud P. Hess . Ubi locorum monialem induerit tertia soror, haud constat, de ea saltem silet Sulgerus, ubi l. c. p. 79, agit de comitibus in Gamertingen, qui simul Achalmie comitatum tenuerint, nulla tamen facta mentione Adelberti huius de Achalm. Illum Lazius pro more Albertum nominat, perperam uero, ut iam monuimus, Hartmanni Iu Dilingensis filium, et quidem sub Ottone II imp. ac S. Wolfgangi fratrem aut fratruelem facit; erat enim Hartmanni istius non filius, sed ex filia nepos, nec S. Wolfgangi Ratisbenensis iam an. 994 defuncti tempore, sed sec. XII primum floruit adhuc circa a. 1131, quo  auctor scripsit, superstes, uti et frater eius Uldaricus de Gamertingen. Hunc illum esse arbitror, de quo ita Burckardus de Cas. S. Galli c. 9 »mortuus est quidam aduocatus huius Ecclesie, uodalricus nomine, de Gamertingen, ac filius eius adhuc puer eodem iure mortis rapitur, et ab abbate Wernhero qui circa an. 1166 obiit comes Ruodolfus de Pfulmendorf illi substituitur.« De Rudolfo Pfulendorfensi comite infra § 24 redibit sermo. Udalricus iste in Necrologio Zwifalt.  legitur u Non. Octob., uti et XIu Kal. Octob. pater eius. »Ulricus comes de Gamirtingen; hic cum patre Arnoldo comite in nostro capitulo est tumulatus.«

292 § XXIII. Iam ad comites Brigantii reuertamur,  ubi Uzo seu Udalricus S. Gebhardi pater primus sedem fixit, ibique eius posteritas adhuc auctoris tempore sec. XII floruit. De Seniore eius cognomine filio et in comitatu successore, nonnulla diximus supra § 17, illum an. 978 obiisse suspicati. In charta Eberhardi episcopi Constantiensis an. 1043  inter testes primo loco occurrit Udalricus Brigantinus, qui eiusdem filius fuisse uidetur, et forte is ipse, qui infra l. II, § 20, memoratur »Udalricus Senior comes Brigantinus« Petershusii in claustro sepultus: Senior autem dictus respectu alterius, forte eius filii, aut nepotis potius  qui an. 1097 obiit ex Bertholdo Constantiensi in Chronico, ubi hoc ei elogio parentat: »Udalricus comes preclarissimus, in causa  S. Petri contra schismaticos propugnator feruentissimus, heu! satis immatura morte, sed cum bona confessione diem clausit extremum, et apud Brigantium, ubi ipse monasticam uitam instituit, honorifice sepelitur uI Kalend. Nou.« Notatur pridie huius diei in citato Zwifaltensi Necrologio, Ulricus comes de Brigantia, in Petersbusano plane omissus. Mortis eius genus describit Chronicon nostrum l. III, § 23, ubi filii quoque ipsius enumerantur Rodolfus et Udalricus, ex Bertha Rodolfi anticesaris et comitis Rheinfeldens's filia, in utroque dicto Necrologio ad diem 20 Ianuarii adnotata, cuius etiam nuptie referuntur l. III, § 21. De eodem Udalrico hec insuper scribit idem Bertholdus Constant. ad an. 1093.  »Dux Welfo et comes Udalricus de Brigantia, et alii quamplures omnimodis se inuicem incendiis deuastare aggressi sunt.« Causam dissidii non prodit, inde forte enati quod iam tum in partes Cesaris inclinaret Welfo, uti de eo refert Bertholdus an. 1095, a quibus abhorrebat Udalricus, pontifici addictus. Aliam affert P. Hess , quod Otto ultimus comes in Buochorn hereditatem suam cesserit Welfoni, uti narrat anonymus Weingartensis c. 8, § 3 , quam tamen sibi potius iure propinquitatis competere existimarit Udalricus Brigantinus. Utrum autem hic Udalrici senioris filius, aut magis ex Ottone filio nepos dicendus sit, uti in sequenti schemate genealogico merito suspicamur, aliis disquirendum relinquimus.

 293 § XXIu. Udalricum in Augia Brigantina maiore, seu Mererau, ubi sepultus est, uitam monasticam instituisse, cum Bertholdo pariter chronographus noster testatur, l. III, § 19 seq., nec non Bruschius aliique eum secuti, ut tamen hec de secunda fundatione, seu prime pridem iam facte restauratione rectius intelligant. Aberrant uero, dum id ad annum 1098 consignant, quo iam obierat Udalricus, quem Brigantie simul et Rhetorum comitem statuunt, quod eius comitatus in Rhetiam usque sese extenderit, ut patet ex diplomate Henrici Iu pro monasterio Fabariensi an. 1095, apud P. Herrgott n. 191, in quo Curualia in comitatu Odalrici comitis de Braganica sita dicitur. Isthec restauratio  in Gallia Christ., t. u, p. 972, ad an. 1097 refertur, quod forte de ecclesia ex lapidibus edificati ab Udalrico cepta  intelligendum, quam dein perfecit Rudolphus Udalrici et Berthe filius, an. 1125 ab Udalrico episcopo consanguineo suo consecratam; cum iam prius circa an. 1090 claustrum et oratorium ligneum ibidem fuerit exstructum . Porro distinguendi hic sunt duo Rudolfi comites ex Ottone de S. Blasio, qui cap. 21 ad an. 1167 ita scribit: »Rudolfus comes de Phullendorf sororius comitis Rudolfi de Bregantia omnia predia sua heredis loco imperatori [Friderico I] tradidit.« Quid uero per sororium intelligat, in mox precedentibus declarat, dum eumdem imperatorem sororium Welfonis appellat, filium scilicet  sororis Welfonis Iudithe, ac filie Henrici Nigri Bauarie ducis. Igitur et hic Rudolfus Pfullendorfensis filius erat sororis Rudolfi Brigantini; unde et Bruschius in Augia Alba Brigantina Udalricum Brigantii comitem, qui anno 1097 obiit, recte auum dicit Rudolfi a Pfullendorf, patrem scilicet matris eius, quam Elisabetham nominat, sororem Rudolfi Brigantini. Ex hoc ipso autem subsistere nequeunt que idem Bruschius, l. c. sciscit., de illo Rudolfo Pfullendorfensi iam a. 1102 altero illius monasterii fundatore. Bertha siquidem, auia illius materna, tunc uix quadragenaria esse potuit, cum Rudolfus anticesar pater eius secundas nuptias cum matre eius Adelheide demum anno 1061 inierit; nec adeo illo  tempore seu a. 1102 nepotem iam adolescentem habere potuit Bertha illius filia.

Que igitur Bruschius l. c. scribit, nequaquam de Rudolfo sororio seu Pfullendorfensi, sed de ipso Rudolfo Brigantino intelligenda ueniunt, Berthe filio : 294 qui, ut somniat Lazius p. 557, ducta ultimi comitis a Pfullendorf et Sigmaringen filia, locorum illorum comes sit effectus; qua enim ratione ultimi Pfullendorfensis filiam coniugem habere potuit Brigantinus, cuius soror Pfullendorfensi nupta alterum eiusdem familie comitem progenuit? Nec uspiam Rudolfum hunc Brigantinum comitem quoque a Pfullendorf appellatum reperi, sed errore duntaxat recentiorum scriptorum uterque in unam personam coaluit. Factum id maxime  est postquam, mortuo Rudolfo Brigantino, quo anno incertum, bona eius ad Rudolfum de Pfullendorf ceu sororis sue filium deuoluta sunt, a quo tempore hic modo comes Brigantinus, modo de Pfullendorf nuncupatur, utpote utriusque comitatus heres. Que quidem omnia aperte confirmantur ex diplomate Friderici I imp. an. 1170 , quo susceptam ab Eginone Curiensi episcopo Curiensem aduocatiam Friderico filio suo Sueuie duci eo iure concessit, »quo eam comes Rodulfus de Bregenze, et postmodum comes Rudolfus de Phullendorf obtinuisse dignoscitur,« qui hic etiam subscribitur uti et in altero anni 1152 , Rodulfus autem Curiensis seu Brigantinus adhuc an. 1127 notatur . Hoc postea mortuo,  et mascula stirpe Brigantinorum exstincta, ad Pfullendorfenses per ultimi Brigantini filiam, et pariter per norum postremi Rudolfi filiam Itam Alberto comiti nuptam, omnes illorum possessiones ad Habsburgenses eo modo deuenerunt, quo prius iam Dilingani per Adelheidam ultimam heredem in altera stirpe comitum in Winterthur et Kiburg successerunt, que tandem et ipsa Habsburgensibus obuenerunt. Ceterum Rudolius iste de Brigantia Udalrici filius is ipse est, quem inter et Udalricum II, episcopum e D. Blasii monacho a. 1127 electum, discordia suborta est, pretextu quorumdam bonorum que S. Gebhardus quondam ex sua hereditate Brigantina monasterio Petershausen donauit, ut scribit Manlius in Chronico, ac meminit etiam noster l. Iu,  § 20. Quid porro actum sit de Udalrico Rudolfi fratre, nos latet; sed eum mature mortuum fuisse suspicamur: secus enim ad aliam familiam non peruenisset iste comitatus, si superuixisset, aut masculum saltem heredem reliquisset.

Atque hec iam ultima in Chronico nostro est Brigantinorum comitum, unde ortus fuit S. Gebhardus, mentio; quorum seriem in Rudolfo, ut uidetur, exstinctam nec nos ulterius prosequimur, quam nonnisi ad illustrandum Chronici Petershusani scriptorem hucusque perduximus, sepius quidem per coniecturas tantum, suis tamen rationibus fultas, firmioribus 295 producendis ultro subscripturi. Ut autem tota huius systematis ratio pateat, sequens  proponimus stemma genealogicum istorum comitum inde a patre S. Gebhardi, omissis, que superius § 14 iam notata sunt.


 STEMMA COMITUM BRIGANTINORUM A PATRE S. GEBHARDI Sec. X usque ad finem huius stirpis ex Chronico Petershusano.
[Figure: [Stemma] 15Kb]  

 296 § XXu. Priusquam disquisitioni huic finem imponamus, restat ut Fuesslini assertum discutiamus de Cuonone comite, qui in Chronico nostro  ex concubina pater fuisse dicitur Theodorici an. 1086 Petershusani abbatis, Luitoldi et Marquardi, quos duos ultimos post obitum patris in ius Hartmanni comitis de Dilingen cessisse ait scriptor, eo quod ex ancilla nati essent. Hec ita accipienda arbitror, ut filii illi, ceu illegitimi et insuper ex ancilla  nati, ius paterne hereditatis amiserint ad Dilingensem comitem deuolutum, cuius forte miles seu uasallus erat pater eorum Cuono. Constat id, ex illis que postea habentur, Luitoldum filiorum alterum a rege Henrico Iu priuilegium libertatis pro se ac suis posteris  promeruisse; igitur prius illam amisit, cum in ius Hartmanni concessit. Que dum perspicua sint, nescio sane qua ratione Fuesslinus t. Iu, p. 191, citata Chronici uerba in eum sensum interpretari potuerit, quasi ambo isti filii Dilingano comiti in comitatu successerint, atque exinde Cuononem hunc eorum patrem comitibus de Winterthur, seu Kiburg adnumeret. Aut num ideo Hartmanno successerint, quod ex ancilla nati sunt, unde propriam potius amiserunt,  quam aliam hereditatem acquisierunt? uerum aliunde etiam assertum hoc sustineri nequit; hac enim ratione Cuno iste patrem habere debuisset Luitfridum, primum ex ipso Fuesslino uitoduranum comitem, cum filius eius Theodericus iam an. 1086 abbas exstiterit; nec adeo Dilingenses Kiburgensem, sed hi potius Dilingensem comitatum hereditate obtinuissent. Aut quomodo fratres isti successores dici possunt Hartmanni de Dilingen? qui tamen ipse Adelheidem ultimi uitodurani comitis Adelberti filiam coniugem habuit, unde Hartmannum iuniorem et Adelbertum proximos suos successores progenuit, quorum ultimus saltem adhuc an. 1131 superstes fuit, totius patrimonii et matrimonii heres. Nullus itaque nec inter uitoduranos  seu Kiburgenses, nec inter Dilinganos comites relinquitur locus Cunoni eiusque filiis, alibi forte in Sueuia inquirendis; quorum uero familiam inquirere nostrum haud interest. Qui porro in Chronico, quod iam damus, hinc inde occurrunt comites aliiue nobiles, suis locis in subiunctis notis, quoad eorum notitia haberi poterit, breuiter illustrabimus, uti et nomina locorum, sepius tamen hariolando extundenda potius quam certo determinanda.





INCIPIUNT CASUS PETRISHUSENSIS MONASTERII SEU CHRONICON PETERSHUSANUM.



LIBER PRIMUS.



297 § 1. De distinctionibus Galliarum.


Tres distinctiones Galliarum esse memorantur  . Una siquidem Gallia Comata, que et Italia, quam Longobardi atque Romani incolunt, uocatur, eo quod Italici antiquitus comas pre aliis nationibus diligentius nutriebant: siue ideo Comata dicitur, hoc est, ornata, quod Romana urbe, que fastigium imperii totius orbis retinebat, decoratur. Alia uero Braccata Gallia, quam Theotonici inhabitant, ideo nominatur, quoniam Theotonici braccis siue femoralibus plus aliis gentibus utuntur. Tertia autem Togata Gallia pro eo nomen accepit, quod huius prouincie incole togis, id est, uestibus diuersi coloris, et usque ad calcaneum pertingentibus, coutuntur, adeo ut hac tabe etiam alias circumpositas infecerint nationes.  Et hec quidem, ut diximus, antiquitus singularum prouinciarum erant propria, nunc autem singularum sunt communia.



§ II. Origo comitum Brigantinorum.

In hac igitur Gallia quam Togatam diximus cognominari, erat quidam uir nobilissimo genere decoratus, cui rex Francorum, qui et imperator Romanorum, sororem suam dederat in matrimonium, ex qua duos 298 genuit filios, qui ambo sunt  sicut clarissimi genere, ita et animi uirtute. Itaque cum adoleuissent, et rebus opulenti, uiribusque atque armis essent acerrimi, contigit ut inimicitie uenenum inter ipsos et regem ipsius prouincie irreperet,  eorumque precordia in tantum inficeret, ut nullatenus  antea cohiberi potuissent, quam regem manus gladii uita priuaret.



§ III.

Rege igitur interempto, timentes hi duo conspirationem comprouincialium suorum, ad auunculum suum imperatorem augustum se contulerunt, et, ab eo gratanter suscepti, in Alemannia loca habitationis acceperunt quamplurima, et sicut multa, ita et optima. Dedit quippe eis Potamum  et Brigantium  , Ueberlingin  et Buochorn  , Ahihusin  et Turingin  atque Heistirgou  , Winhiture  quoque cum omnibus appendiciis eorum, et in Rhetia Curiensi Mesouch  et alia multa, que uetustate temporum memoria deleta sunt. Talibus igitur ab imperatore  dotati donis, cum ea adissent, et suo iuri mancipassent, uiris suis nobilissimis, qui secum uenerant, ex eis dona largiti sunt, et uni quidem dederunt Turingin, alteri Ueberlingin, alii uero Buochorn, qui etiam postea cum eis connubia miscuerunt, eisque affinitate coniuncti sunt.



§ Iu.

Igitur postquam Gallorum furor, quo contra hos duos germanos exarserant, sopitus est, propinqui et amici eorum mittentes, ut in patriam suam redirent, rogauerunt. Quorum unus magnis precibus deuictus in patriam 299 rediit, alter uero nomine uodalricus in Alamannorum prouincia remansit, et omnia que ab imperatore data erant obtinuit, et  posteri eius usque in presentem diem.



u. Uzzo S. Gebehardi pater.


Ex huius itaque semine natus est Uozzo, pius et uenerabilis comes, qui habitabat apud Brigantium, loco qui adhuc ruinas ostendit antique habitationis  . Hic accepit uxorem, nomine Dietpurgam, secundum Deum ualde religiosam, secundum seculum uero nobilissimam. Hic Uozzo tante fuit pietatis et meriti, ut etiam aues eius sanctitatem sentirent, et ad eius mensam intrepide aduolarent, et de eius manu cibum caperent, et cum alie satiate abirent, alie denuo saturande uenirent. Item una die diluculo ad ostium eius cubilis cerua e silua adueniens pede pulsauit, cumque ostiarius aperiret, et uideret, ac renuntiaret bestiam astare, ostiumque pulsasse, ille pietate docente prenoscens aliquam  necessitatis causam bestiam illuc adduxisse: »Eia! inquit ad seruum, sequere eam, et uide si quid forte uelit.« Ille nichil moratus secutus est precedentem, que duxit eum in siluam, et ostendit ei partum suum in compede herentem pede, et stans demisso capite, motu aurium quasi rogare cepit. Ille confestim dum pedem hinnulo de compede exsoluit, cerua cum catulo leta in siluam abiit, et seruus ad dominum suum rediit, eique que gesta sunt nuntiauit. Talibus et his similibus sepius cum hoc uenerabili uiro Deus quasi ioculabatur, quia iocundus homo, qui miseretur in Domino, non commouebitur in eternum.

Alio quoque tempore, cum idem uenerabilis Huotzo comes in aula imperatoris demoraretur, contigit  uno die ut leo de cauea euaderet, et more suo quecunque inuadere poterat discerperet; cumque ei nullus appropinquare auderet, sed omnes ante eum fugerent, suggestum est imperatori a quibusdam quatenus iam dicto uiro Dei Huotzoni comiti diceret, ut leonem in uirtute Dei aliquantulum mitigaret, dicentes se experimento 300 didicisse ipsum in Domino tante uirtutis fuisse, ut, si uoluisset, facile leonis ferocitatem mitigaret. Imperator autem hec audiens nil moratus Huotzonem aduocauit, eique humiliter pro instanti causa supplicauit. At ille primo humilitatis gratia se tanta tentare posse excusauit, ad extremum uero, cunctis qui aderant, simul cum imperatore postulantibus acquieuit, seque leoni seuienti obuiam dedit. Statim ergo ut eum leo uidit, cum  omni ferocitate, quasi totum continuo eum discerpturus, accurrit; sed illo expansis manibus eum excipiente, repente suam ferocitatem leo oblitus totum se ante pedes uiri Dei prostrauit, eosque lambere cepit; quem ille manu demulcens magistris eius imperauit ut eum absque pauore tenerent atque recluderent. Hoc uiso imperator  obstupuit, eique uenerabiliter obtulit dicens, »Quoniam uos  cum Deo agere uideo, ab omni uos deinceps regali seruitio libens absoluo.«



§ uI. De progenie Utzonis.

Hic ergo quatuor genuit filios, unum nomine Udalricum, alterum Marquardum, tertium Luitfridum, quartum uero totius decus generis Gebehardum. Ipsum Uodalricum ob lepo em uocauerunt Uozzonem, cuius filius Uodalricus fuit in bello quod Otto imperator cum Hungaris pugnauit iuxta uindelicam Augustam; pater uero Lindaugense monasterium suis ex prediis nobiliter ditauit, ubi et uenerabiliter tumulatus quiescit, cuius posteritas adhuc  apud Brigantium floret. Marquardus autem filius eius comes effectus in amicitia Ottonis imperatoris plurimum potuit.



§ uII. De Luitfrido Gebhardi fratre.


Igitur cum hi quatuor fratres defunctis iam parentibus hereditatem inter se diuidere uellent, unus eorum Luitfridus superius nominatus, cum esset deses et imbellis, ceterisque despicabilior, uerens ne forte propter ignauiam suam a fratribus in diuisione contemneretur, secum tractare cepit 301 qua arte eos circumueniret, ut sibi partem hereditatis non negarent. Multa igitur secum uoluens, et ad ultimum utile sibi suisque posteris consilium reperiens, sic unum ex fratribus suis, aliis ignorantibus, affatus est: »Scis, inquiens, frater, scis quod ego, uobis fratribus meis impar, nequaquam negotiis seculi idoneus appareo; sed si meis consiliis assensum prebueris, non modicum commodum tibi tuisque  posteris prestabis. Te enim pre ceteris fratribus meis diligo, tecumque habitare desidero, et ideo, cum uentum fuerit ad diuisionem hereditatis nostre, omni nisu satage ut in meam partem cedat Wintirtura  cum suis appendiciis, sciasque procul dubio quoniam, si hec in meam deuenerint proprietatem, quod tibi ea sum traditurus, et ipse tecum deinceps, quemadmodum iusseris, ero permansurus; in hoc ergo tue consule utilitati, et mee obtemperare stude uoluntati.« Sic fratri secundo, sic clam locutus est et tertio, singulis credentibus quod hec sui amore loqueretur, omnesque hac spe promptos ad effectum sue uoluntatis reddidit. Itaque cum uentum esset ad diuisionem, et unicuique sua sors caderet, singuli festinabant Liutfridi petitionem adimplere  propter eius, quam iam diximus, promissionem, ignorantes singuli, quod unicuique eorum equalia promisisset. Et quoniam omnium par erat uoluntas, facile ad effectum est perductum quod omnes unanimiter uoluerunt, et Luitfrido Wintirtura cum omnibus appendiciis suis confirmauerunt.

At ille, merito letabundus, sibi tradita adiens egregia predia, suo iuri mancipauit uniuersa, atque  tali fratres fefellit astutia, atque agriculture operam dedit et multa peculia congregauit; acceptaque uxore filium ex ea genuit nomine Adilbertum, qui cum B. Leone papa in Apuliam transiit, ibique pro causa S. Petri contra Nortmannos, qui Apuliam inuaserant, pugnans occubuit. Huius filia erat Adilheidis, quam comes Hartmannus senior de Dilinga in matrimonium accepit, que ei peperit Hartmannum iuniorem, et Adilbertum, qui adhuc superest, et totius patrimonii et matrimonii heres effectus est; et Uodalricum, qui apud Constantiam episcopus factus est, de quo postea forsitan aliqua dicturi sumus; filias quoque tres, que modo in sanctimoniali habitu commorantur, quarum una genuit Uodalricum comitem de Gamirtingen, et Adilbertum  de Achalmin, qui ambo adhuc uita potiuntur.



302 § uIII. Quomodo Gebehardus hereditatem adeptus est.

Iunior igitur supra memoratorum fratrum, sed ornamentum eorum, Gebehardus, ex defuncte matris Dietpurge utero excisus, et quibusdam fomentis obuolutus est usque ad tempus natiuitatis, Deo eius uitam ad multorum salutem reseruante. De talibus tamen excisis littere testantur quod, si uita comes fuerit, felices in mundo habeantur. Itaque enutritus et litteris traditus, apud Constantiam eruditus, ibique canonicus factus est, cuius uitam quoniam alio opere  , ut potuimus, exsecuti sumus, nunc paucis attingemus. Denique cum fratres eius, sicut superius retulimus, sortes hereditatis inter se distribuerent,  dixerunt hunc esse clericum, nec eorum hereditatis indigum, ex facultatibus Ecclesie satis opulentum. Ille hec audiens cum graui indignatione portionem suam exquirebat; et, quoniam eloquentissimus erat et efficax, comminabatur eis ad ultimum quia, si sponte sibi ius hereditatis sue nollent dare, se arma sumpturum, seque gladio defensurum. Itaque, hoc auditu percipientes, inuiti fecerunt quod sponte noluerunt, cique partem suam ex integro tradiderunt.



§ IX. De his que ad Constantiam tradidit.

At ille, quoniam lex Dei erat in corde ipsius, terrenis diuitiis non supplantati sunt gressus eius, sed ad ecclesiam S. Marie Constantie  partem  prediorum suorum temporibus beate memorie Kuonradi presulis tradidit, super que tale priuilegium fecit:


 Priuilegium de Obirndorf.

»Nouerint omnes tam presentes quam futuri quod ego KEBEHART, sancte Constantiensis Ecclesie frater indignus, cogitans pro remedio anime mee, nec non euangelica et apostolica secutus exempla, cum consensu 303 fratrum meorum  , et manu aduocati mei Uodalrici, iuris mei proprietatem, quam parentum successione in locis Hoberndorf  , Hakelinbach  , Pilolfhinga  , Luitefestorof  cum omnibus appendiciis ad eadem loca pertinentibus, edificiis, mancipiis, pascuis, siluis, aquis, aquarumque decursibus, mobilibus et immobilibus, et cunctis ad eadem loca pertinentibus, [que] dignoscor habere, trado ad sanctum predicte Constant. ecclesie cenobium, fratribus Deo ibidem  assidue famulantibus, cui uir summe religionis ac doctrine Chuonradus episcopus regimine spiritali prefectus esse uidetur  : ea tamen conditione ut ego, eamdem ad me recipiens proprietatem, uel alius eiusdem fraternitatis, quemcunque uoluero, censum inde persoluat, id est singulis quibusque abhinc in posterum annis, festiuitate S. patris nostri ac uenerabilis pape Gregorii  predictis fratribus, sicut canonica monstrabit regula, seruiatur  . Actum Constantie quarta Id. Martii, presente et confauente predicto aduocato meo Uodalrico, nec non et aliis testibus, quorum subscripta sunt nomina: Eberhard. Liutfred. Hildibold. Chuzzo. Cozpret. Adilpret. Mereboto. Liutpret. Sigibert. Hadepert. Dietger. Wern. Adilgoz.«



§ X. Quomodo quesiuit ubinam monasterium construeret.


Cum autem placuit ei qui eum mirabili ordine de utero matris sue segregauit, et uocauit per gratiam suam ut esset in domo Domini lucerna ardens et lucens, continuo non acquieuit carni et sanguini ut indulgeret otio uel uoluptati, sed mente pertractans quomodo ad hoc uocatus erat ut in uinea Domini laboraret, eamque excoleret et melioraret, cepit inuestigare per consilium Spiritus santi quo ingenio se, ueluti damula, excuteret de huius mundi decipula, ut, ueluti Hebreus seruus, septimo anno, hoc est, post transactos labores huius mundi liber Sabbata agere posset in 304 secula. Denique omni intentione exquirebat quonam modo Christo  acceptissime, quecunque hahebat uel acquirere poterat, offerre quiuisset: et tale demum reperit consilium, nichil sue saluti melius profuturum quam  construere monasterium, cepitque locum querere huic aptum consilio, in quo satisfacere posset suo desiderio. Cumque in quodam loco hac ex causa pernoctaret, eumque tota nocte ranunculi clamoribus ex palude inquietarent, et cum die facta locum lustraret, ut si ad eius uotum utilis esset perspiceret, interrogasse fertur quo uocabulo censeri deberet, si cella ibi constructa fuisset? Unus continuo ex obsequio ipsius respondit, ranunculorum Cellam eam debere nuncupari, quorum strepitu eos nocte contigerat molestari. At ille: »Nequaquam, inquiens, hoc in loco construetur, si tali fedo nomine improbari deberet.«



§ XI. Quomodo locum ipsum acquisiuit.

Sed quia de Deo scribitur: uoluntatem timentium  se faciet, et deprecationem eorum exaudiet , citius famulo suo, ut credimus, locum ostendit, in quo eius desiderium perfici placuit. Nam ripa Rheni opposita Constantie ciuitati eius uoluntati complacuit, eamque ad construendam cellam, etsi minus utilem, tamen speciosam iudicauit. Porro isdem locus ad Augense monasterium pertinebat, sic et adhuc supra et infra, et tunc inhabitabilis, quia humidus in modum paludis. uir autem Dei suum proprium, quod habuit apud Zurziacum  pro commutatione eiusdem locelli dedit; nec totum, quod modo Augense monasterium in Zurziaco possidet, a uiro Dei accepit, sed partem, que sui iuris erat, et ad commutationem illius loci ualebat. Confirmato igitur legaliter hoc concambio uir Dei idem  prediolum in tres portiunculas diuisit, et sibi quidem, suisque successoribus, Constantiensibus pontificibus unam, canonicis autem eiusdem ecclesie alteram, tertiam uero ad construendam cellam deputauit.



305 § XII. De iure habitatorum ipsius loci.

Et quoniam homines quos ibi manere constituit  , nichil, preter habitacula domorum in quibus commanebant, habebant, et neque agros, neque  ligna, neque pascua habere poterant, tale ius illis omnibus eorumque posteris in subsidium attribuit, ut a mortuis exuuie non tollantur, sed posteri ex integro queque relicta possiderent, et tantum nauigarent ad communem dominorum suorum necessitatem, eisque, quibus hoc ingenii esset, piscarentur. Hoc idem ius etiam monasterii famulis constituit, excepto eo quod hi, quoniam aliquantulum in agris et pratis habent, quotidie dominis suis debent seruire et ab eis annonam accipere.



§ XIII. De capella S. Michelis. Pezilinus abbas.

Primo igitur capellam paruulam ibi construxit, quam in honorem S. Michelis Iu Kal. Augusti dedicauit, in qua etiam mortuum orando suscitauit. In hoc initio Pezilinum  quemdam habuit abbatem,  sub quo predium apud Togingin, et aliquantulum apud Epfindorf a Constantiensi ecclesia commutauit, super qua commutatione tale priuilegium conscribi fecit:



§ XIu. Priuilegium super Togingin 

»In nomine sancte et indiuidue Trinitatis. Notum sit omnibus, presentibus scilicet et futuris, qualiter ego GEBEHARDUS Constant. Ecclesie presul 306 indignus cum manu aduocati mei Chuzonis  , cum Pezilino abbate, S. Gregorii monasterii communi utilitati prospiciens, concambium feci tale: uidelicet predium quale Ecclesia, cui preesse uideor, habere dicitur in uilla Toginga  in pago Hegou, et in uilla Epfindorf  in pago Para, ei suisque monachis potestatiue possidendum contradens, ea  quippe ratione ut, eadem cum manu aduocati sui Eberhardi tradentes, mihi meisque successoribus firmiter habendum succederet, quidquid monasterium quod ipse regebat, in Lutwanga  in pago Albegou, et in Rapirgahusa  in pago Erregou legitime proprietatis haberet. Huius autem concambii commutatio in nostri presentia, ambobus aduocatis, mei uidelicet et abbatis, ad hoc strenue confauentibus,  est Constantie facta atque roborata, presentibus his quorum nomina sunt sequenti subscriptione notata: Meginzo  archypresbyter, Sigiboto decanus, Irinc archidiaconus, Gerhart archidiaconus, Albrich, Gunderic, et aliis quampluribus . Actum publice in sancta synodo Constantiensis ecclesie, anno Dominice Incarnationis nongentesimo nonagesimo quinto, feria Iu, indict. uII  .«



§ Xu.

Ad idem monasterium primus Ruodpertus monachus ad conuersionem uenit. De cella quoque S. Meginradi  , que dicitur ad Solitarios, suos monachos Gebehardus normam uiuendi et regimen habere decreuit; quoniam monachi illius cenobii tunc temporis fuerunt religiosissimi.



307 § XuI. Quo tempore fundauit ecclesiam.


Anno igitur Dominice Incarnat. nongentesimo octogesimo tertio iecit fundamenta basilice; fecit autem uallos ubique per locum ad exsiccandum humorem, et obtulit quatuor aureos quos posuit sub singulos ecclesie angulos. Fecit cryptam ab occidentali parte, in qua aque puteum fodit, et altare in honorem S. Martini in ea collocauit, quod postea Gebehardus III propter humorem destruxit. Super cryptam sanctuarium fecit, ubi principale altare in honorem S. Gregorii pape constituit, super quod ciborium nimis speciosum fabricauit.



§ XuII.

Cum igitur columnas quatuor de ligno ilicis fecisset, et figuras uitis in eis formari fecisset, urbanos  Constantienses in unum congregauit, eosque sic affatus ait: »Habeo quatuor filias, quas me oportet nuptui tradere, sed non possum eas sine adiutorio uestro ornare; ea de causa uos modo conuenio, et ut mihi aliquod solatium pro acquirendis ornamentis pro posse et uelle uestro adhibeatis peto.« Cumque omnes respondissent se libentissime facturos quecunque ille precepisset, iussit columnas proferri, et dixit se has columnas argento uelle uestiri, et ut sibi ad hoc auxilium ferrent cepit precari: quod omnes animo promptissimo fecerunt. Nam eorum solatio columnas argento optimo uestiuit easque super bases lapideas decentissime sculptas constituit, super columnas arcus quatuor posuit, quos ex una parte ex aurato argento, ex altera uero  de aurato cupro uestiuit. Super arcus quoque et super columnas posuit tabulam tante magnitudinis ut totum operiret ciborium, habens in medio fenestram rotundam et ipsam in circuitu intrinsecus aurato cupro opertam, inferius autem habebat marginem prominentem, quem argento uestiuit, quod etiam quidam abbas abstulit et ipse plumbum affixit. Ipsa autem tabula erat per totum ex inferiori parte  aurato cupro decenter operta, habens imagines quatuor euangelistarum elato opere aliasque perplures species. In transuersu quoque eius per quatuor partes erant lamine affixe argentee, 308 et in unoquoque latere conscriptus unus erat uersus aureis litteris descriptus de subscriptis:

Hoc opus exiguum diuersis artibus auctum
Fert tibi, Gregori, supplex deuotio serui,
Presulis indigni, quem tu cum plebe fideli
Coniungas turmis precibus, Pater, alme supernis.



§ XuIII.

Super tabule fenestram erat cassis ligneis columnis tornatis superpositus angulosus et deauratus, et super hunc imago agni candidi ad populum prospicientis. Ipsum etiam altare erat cauum, habens ab Oriente tabulam auro optimo et lapidibus pretiosis  decoratam; ab Occidente uero alia erat tabula argento cooperta, habens in medio imaginem S. Marie elato opere de auro optimo, appendens auri talentum, quam Bertholdus abbas tempore famis deposuit et comminuit, ac pro frumento distraxit. Super altare dependent diuersa sanctorum receptacula reliquiarum. Ad ipsum altare per gradus plures ascendebatur de choro, quos abbas Theodericus abstulit, quando chorum ampliauit. In supremo eorumdem graduum in medietate erat spatium submissum, quantum altare fuerat latum, quadris lapidibus circumpositum, pertingens usque ad altare, ubi orantes genua flecterent: et iuxta altare tabula marmorea uiridi coloris pauimento imposita, in qua genua flectentes deoscularentur. Chorus uero  erat ualde paruus, quoniam ascensu graduum erat diminutus. Muri quoque basilice erant ex omni parte pulcherrime depicti, ex sinistra parte habentes materiam de ueteri, a dextro autem de Nouo Testamento, et ubicunque imago Domini fuerat, aureum circa caput circulum habebat. uenetiorum namque episcopus  modium plenum sibi de Graico colore, qui uocatur Lazur, gratis pro caritate dederat, qui etiam optimus color abundantissime, sicut ipsi uidimus, muris undique illitus erat: quam picturam Kuonradus abbas ex toto deleuerat, quoniam antiquitas ei iam decorem abstulerat. Fecit ualuas incomparabilis decoris, et ante ecclesiam porticum admodum paruulum, quem Theodericus abbas ampliauit et meliorauit.



309 § XIX. De fonte.


Cum igitur ecclesia summo studio uariis coloribus depingeretur, accidit ut quodam die loco eodem secederet et aliquandiu redire moras faceret. Interim ergo perfidi pictores optimos quosque colores fraudulenter auferentes in uicinum nemus abierunt, ibique terram clanculo fodientes absconderunt. Cum uero sanctus presul reuersus esset, ceperunt pictores  importunis uocibus colores urgere, dicentes opus pre penuria colorum negligenter tardare. Quod uir beatus audiens parumper siluit, et post hec ait: »Et si nobis modo deest, ut acquiratur necesse est. Ergo uenite, sequimini me, forsitan nobis Dominus sua benignitate dabit quod queritis, ut opus maturare ualeatis.« Et duxit eos sine indice ad locum ubi ipsi colores absconderant, ibique bacutum suum in terram defixit dicens: »Hic in Dei nomine fodite, et si aliquid inueniatis, uidete.« At illi, mala conscientia perterriti, fodientes terram aperuerunt, et colores quos absconderant, quanquam inuiti, tamen protulerunt. Quibus uir Dei leto uultu dixit: »Iam nunc pergite, dilecti filii, et de hoc ipso quod Dominus ostendit enixius operamini.«  Illi autem perterriti abierunt, secum mirantes quod factum fuerat. Ex ipso autem loco fons statim limpidissime aque erupit, qui usque in presens fluere non desinit. Crastina uero die, cum uir Dei ad mensam sederet, et pictores iam dicti confusi operi instarent, subito conciderunt et quasi exanimes iacuerunt. Quod cum B. Gebhardo adhuc prandio assidenti cum magno strepitu nuntiatum fuisset, tranquillo animo dixit: »Sinite, aliquantulum luere debuerunt quod in sanctorum rebus deliquerunt.« Hec dicens absque perturbatione mansit, donec e mensa cum alacritate discessit. Deinde ascendit super instrumentum, ubi illi iacebant uelut mortui, et baculo, quem manu tenebat, tangens eos ait: »Non, inquam, uobis pro hoc mercedem daturus  sum, ut somno torpentes hic decubatis; surgite ergo, et operemini.« At illi confestim leuantes capita surrexerunt sani, et quasi nichil passi ceperunt operari.



310 § XX. Quo tempore ecclesiam dedicauit.

Anno Incarnationis Domini nongentesimo nonagesimo secundo, indict. u, decimo anno postquam cepit edificare, ipse B. Gebehardus episcopus dedicauit ecclesiam quam edificauit, die u Kal. Nou. in honore B. Gregorii pape in magna gloria.



§ XXI. Quomodo priuilegium acquisiuit.

Denique Romam ueniens in tantum a papa Ioanne pro sui ueneratione honoratus est, adeo ut non tantum ei priuilegium, prout ipse petebat, concederet,  uerum etiam hoc ei concessum est ut manum mitteret ad corpus B. Gregorii pape, et hac conditione hoc ei permissum est, ut quidquid uno tactu de sanis ossibus manu leuaret, hoc procul dubio secum deferret. Unde, Dei gratia, caput eius  cum aliis magnificis de eius corpore reliquiis sustulit, omnibusque ad libitum suum quecunque uolebat impetratis, letus repedauit.



§ XXII.

311 Hoc siquidem dilectum caput inuenimus in capsa, olim quidem firmiter ualde solidata, sed nunc iam pre antiquitate et incautela penitus resoluta, que priscis temporibus, sicut audiuimus, in altario S. Petri in meridiana plaga erat recondita, in qua parte etiam Rome eius sepulcrum esse cognoscitur.  Sed nunc erat ibi sublata, et super altare S. Marie collocata, et ideo iam dictum altare S. Petri remanserat uacuum et uiolatum, ac propterea postea renouatum, et a Kuonrado Curiensis  Ecclesie episcopo est dedicatum. Denique aperientes ipsam capsam inuenimus in ipsa capsam rubricatam, sanctorum cineribus plenam; inter quas dilectissimum thesaurum reperimus, capitis scilicet sanctissimi pape Gregorii, sed comminutum per particulas; doluimus quod unde acciderit nunc usque scire non potuimus. Alias sane perplures reliquias in eadem capsa reperimus, quas eiusdem S. Patris Gregorii esse speramus, quoniam et nonnisi unum breuem cum eis inuenimus, et candorem eius ceterorum ossium ostentabant. Et integra quidem ossa collegimus,  et alias transposuimus, cineres uero reposuimus ubi et primitus inuenimus. Que capsa ad Mimminhusin  est data, quando inibi edificabatur capella.



§ XXIII.

Hoc est priuilegium quod B. Gebehardus a Rom. PP. Ioanne  super locum ipsum percepit. Priuilegium monasterii in biblis primitus scriptum, quod et hactenus est in monasterio conseruatum.

»IOANNES episcopus, seruus seruorum Dei. In nomine sancte et indiuidue Trinitatis, Patris uidelicet, Filii, et Spiritus sancti.

»Notum esse uolumus omnibus Christi fidelibus  qualiter Gebehardus secundus amabilis episcopus sancte Ecclesie Constantiensis, dilectissimus confrater noster, orationis causa Romam ueniens ad limina apostolorum principum Petri ac Pauli, et ante nostram presentiam, retulitque nobis quatenus ipse, Dei nutu compulsus, ecclesiam cenobitarum construxisset super ripam fluminis quod dicitur Rhenus, ad honorem B. Gregorii confessoris Christi, in quo loco regulam S. Benedicti 312 abbatis et monachorum fratrum luculentissime ordinaret, ubi deuotissime de suis propriis prediis, que a suis parentibus illi euenerunt, et partem de rebus sancte sue Ecclesie deuotissime obtulit, ad sustentationem et stipendium illorum uidelicet monachorum, qui in ipso sancto monasterio sedulo Christi laudes persoluere  diu noctuque non cessant. Pro quibus nostre humilitatis supplicauit clementiam, ut predictus locus ipse sub tuitione et defensione S. Petri, et nostra nostrorumque successorum pontificum in perpetuum maneat, ita tamen ut nullus rex, aut dux, neque marchio, nec etiam episcopus, qui per tempora in ipso episcopio fuerit, aut ulla persona audeant de omnibus que ibidem ab ipso iam dicto Gebehardo concessa sunt alienare, aut quoquomodo de ipso sancto monasterio extrahere. Constituta, et stabilita atque firma usque in futura tempora concedimus permanenda.

»Sed et hoc apostolica preceptione, rogante supradicto confratre nostro, interdicimus in nomine Domini nostri Iesu Christi, ne aliquis eidem monasterio  preficiatur, nisi quem communi consensu fratres ibidem Christo sedulo seruientes elegerint, electumque episcopus benedictionis titulo confirmare procuret; et hoc ipsum de aduocati electione decerni placuit. Si uero, quod absit! aliquando contigerit ut episcopus eiusdem sancte Ecclesie hereticus uel schismaticus existat, fratres supradicti monasterii ex auctoritate sedis apostolice habeant potestatem ecclesiasticos ordines requirendi ubicunque catholicum nouerunt esse episcopum, nec ille iniquus de hoc aliquam eis iniuriam inferre presumat. Nam si aliquis homo, cuiuscunque sit ordinis uel potestatis, quod non credimus, [hoc priuilegium] in aliquo disrumpere tentauerit [et] ea que ab ipso iam dicto confratre nostro in predicto monasterio concessa  sunt, a iure et ditione ipsius monasterio auferre uoluerit, nisi resipiscat, excommunicatus a corpore et sanguine Domini nostri Iesu Christi consistat, et anathematizatus a SS. Patribus omnibus, et a nobis; nec in exitu uite communicet, sed etiam mortuo nomen eius inter missarum solemnia nullo modo  recitetur. Qui uero pio intuitu custos et procurator huius nostri precepti exstiterit, benedictionis gratiam uitamque eternam ab ipso Domino Deo et Saluatore nostro Iesu Christo consequi mereatur in secula seculorum. Amen. Scriptum per manus Ioannis notarii, et regionarii et scriniarii sacri Lateranensis palatii in mense Aprilis, et indictione secunda. Data uII Kal. Maias per manus Gregorii episcopi sancte 313 Portuensis Ecclesie, et bibliothecarii S. sedis apostolice, anno pontificatus domini nostri Ioannis sanctissimi pape quarto  .



§ XXIu. Quomodo ad sepulcrum S. Uodalrici orauit.

Rediens itaque B. pontifex Gebehardus a liminibus apostolorum percepto priuilegio ac sanctorum  reliquiis, ut supra digestum est, cum Alpes transisset, et in Alemanniam peruenisset, deuenit Augustam uindelicam, et ad sepulcrum beatissimi Uodalrici eiusdem ciuitatis episcopi, qui iam ferme ante quindecim annos e mundo ad Dominum transierat, oraturus accessit; cumque illic attentius oraret, audiuit uocem quasi de tumulo son ntem, sibique dicentem: »Quid queris, uel quid postulas, Gebeharde?« At ille, quasi consuetam uocem audiret, intrepide respondit: »Quoniam, inquit, nuper locum Domino dedicandum construxi, peto ut isdem locus tuo patrocinio illustretur, et de sacratissimo corpore tuo alique reliquie illuc deferende pro tua pietate concedantur.« Cui iterum quasi de tumba responsum est: »Non, inquiens,  hoc ullo modo fieri potest, quoniam integrum corpusculum meum hoc in loco diem supremum exspectare uolo; et quia me tuis precibus pulsare et inquietare presumpsisti, continuo, cum terram monasterii tui attigeris, ultionem proinde experieris.« Tali oraculo percepto recessit, et ad propria remeauit. Igitur cum ad extremam partem agri, qui ad monasterium pertinebat, peruenisset, ecce uepris spinosa super uiam dependens caligam transeuntis episcopi apprehendit, eique tibiam uulnerauit; qui cum dolorem ex plaga sensisset, uoce clara dixit: »Ecce quod S. Uodalricus uerbo predixit, opere compleuit.« Hec plaga postea de die in diem in peius accreuit, et usque ad finem uite eius nullo unquam deinceps medicamine curari  potuit.



§ XXu. De brachio S. Philippi apostoli.

Otto quoque imperator capsam ei dedit argento uestitam, in qua brachium S. Philippi apostoli  cum aliis magnificis et multiplicibus sanctorum 314 reliquiis habebatur; quod quidem brachium  temporibus Theodorici abbatis inuentum est, sed in frusta comminutum, postea uero temporibus Bertholdi abbatis a Kuonrado eius tunc capellano, sed postea abbate, et a ceteris fratribus auro, argento, et gemmis decoratum est, in cuius basi unus articulus digitorum S. Gregorii pape cum aliis multis reliquiis reconditus est. Mater quippe iam dicti principis Ottonis de Grecia adducta fuerat, unde etiam dictum brachium secum ueniens apportauerat



§ XXuI. Priuilegium super Worndorf.

Isdem imperator rogatu Marquardi comitis, fratris scilicet B. Gebehardi  , prediolum quoddam eidem monasterio concessit, super quod tale priuilegium conscribi fecit:

 »In nomine sancte et indiuidue Trinitatis. OTTO diuina fauente clementia rex.

»Omnium fidelium nostrorum presentium et futurorum pie deuotioni pateat quemadmodum nos, ob petitionem et interuentum Marquardi comitis, et pro amore fidelis nostri Constantiensis Ecclesie uenerabilis episcopi Gebehardi, qui nobis deuotum seruitium sepius exhibuit, ad ecclesiam S. Gregorii in loco Petreshusa uocato honorabiliter constructam, cui modo Bericherus reuerendus et primus  abbas presidet, de nostra proprietate dedimus quidquid habuimus in uillis Worndorf, et Crumacha  dictis, in pago Goldinneshundere  uocato, ac comitatu ipsius iam dicti 315 Marquardi comitis sitis, atque eamdem proprietatem  cum omnibus utensilibus ad eam rite pertinentibus, in areis, edificiis, terris cultis et incultis, agris, pratis, campis, pascuis, siluis, uenationibus, aquis aquarumque decursibus, piscationibus, molendinis, uiis et inuiis, exitibus et reditibus, quesitis et inquirendis, cunctisque aliis appendiciis que adhuc dici possunt, ad prefatam ecclesiam tradimus; ea uidelicet ratione ut eadem proprietas dehinc sub ipsius ecclesie iure absque omnium hominum contradictione perpetualiter consistat. Et ut hec nostre celsitudinis donatio per futura temporum curricula inuiolabilis perseueret, hoc preceptum inde conscriptum sigilli nostri impressione signare iussimus, manuque propria, ut infra uidetur, corroborauimus. Hiltiboldus episcopus et cancellarius  uice Willigisi archiepiscopi recognoui. Data Iu Non. Iunii anno Dominice Incarnationis DCCCCXCIII, indictione uI, anno autem tertii Ottonis regnantis decimo. Actum Birgila.«



§ XXuII. Quomodo B. Gebehardus milites suos ecclesiis donauit

Omnia quecunque habuit uel acquirere potuit Gebehardus, ad suum monasterium fideliter Deo obtulit, nisi quosdam de ministerialibus suis, qui ditiores et potentiores erant; noluit illuc tradere, reputans prudenter ne forte tenui loco detrimento potius essent quam supplemento.



§ XXuIII. De Nuiheim.

Possessionem satis honorificam apud Nuiheim  commutauit beatus uir a Marchdorfensibus.



§ XXIX. De Tegirwilare et Gottliubon.


Quedam etiam matrona nobilis dedit ei suum predium apud Tegirwilare  et Gottiliubon, quod exinde per diuersa tempora augmentatum est; nam 316 due inibi uinee commutate sunt duobus mansis, quas dominus Adilgoz de Marstettin  dederat monasterio in loco qui dicitur Ottinberch. Ibi acquisitus est temporibus Uodalrici episcopi II pro quo alius optimus mansus datus est apud Stalringen  . Item alius mansus, quorum possessionem mancipia constituit, ut quotidie in ipsa cella fratribus, ubicunque necesse esset, seruirent, sicuti et hi qui in ipso loco habitarent, et ut de Nuiheim arefacta ligna adueherent, et semper ad omne ministerium parati essent.



§ XXX. De Ministerialibus.


Et ut de uasallis, hoc est ministerialibus, plenius dicam: quemdam Makkonem parentem Ruodolphi Arbonensis  eiusque stirpis, et parentes Hachonis et eius cognationis de Bollingin cum omnibus que possidebant, ecclesie Constantiensi tradidit. Iam dictus tamen Makko postea, pergens Hierosolymam, quibusdam donariis monasterio datis se redemit, dicens ne forte alicuius seruitii illuc obnoxius esset, eo quod beati uiri proprius famulus fuisset. Quemdam uero nomine Turlandum eiusdem familie et nobilitatis atque diuitiarum monasterio tradidit, cuius posteritas usque in presens apud Owingen  uiget. Pauperiores quoque plures monasterio contulit, quibus omnibus hoc ius constituit,  ut cum abbate equitarent, eique domi forisque ministrarent, equos suos tam abbati quam fratribus suis, quocunque necesse essent, prestarent, monasterium pro posse suo defensarent, nullius seruitio prorsus subiacerent, excepto solius abbatis eiusque monachorum.



§ XXXI. De dote monasterii.

Hec sunt, que B. Gebehardus episcopus monasterio suo de hereditate parentum suorum tradidit uel aliunde acquisiuit: Uowingen, Suldorf  , Anslechiswilare  , Rinisgemunde, et apud Hogste  et Brugg, Rode  , 317 Stettin  , Mülheim, Wanhartiswilare  , Slate,  , Rinhard  , partem quartam possessionis apud Epfindorf, et Togingen de Constantiensi ecclesia  acquisiuit, datis illuc uicissim de suis prediis, hoc est, Luitwanga et Ratpirgahusin, Eichstetten  , Epfindorf, Nuiheim, Tegerwilare, Gottiliubon, Tuscinanc  , et Oberwangin, quorum unum de episcopii, aliud de monasterii rebus comparauit, Obirndorf de episcopio concessit.



§ XXXII. De libertate monasterii.

Nullum sane seruitium, neque tributum, neque uectigal, neque legationem, neque alicuius omnino ministerii functionem tam Romano pontifici quam imperatori, sed neque episcopo Constantiensi, nec alicui persone, cuiuscunque potestatis sit aut dignitatis, de hoc monasterio B. Gebehardus impendere constituit, nisi soli Deo. Propterea et ipse locus usque in presens inuiolabilis perseuerat, ita ut nullus eum  temerare presumat.



§ XXXIII.

Alia nempe monasteria, que libera uocantur, annuatim Rome aureum nummum quinque solidorum pretium habentem persoluere debent; Petrishusensis autem locus neque Rome, neque Constantie, neque Moguntie, neque regi, neque duci, sed nec ulli aliquid debet, nisi tantum regulari uacare religioni.



§ XXXIu. De ministerio in festiuitate S. Gregorii.

Sane quod nobis quidam solent imputare, quod in festiuitate S. Gregorii pape Constantiensibus fratribus debemus prebendam dare, nouerint hoc ante constitutum quam hoc monasterium esset in inceptum. Siquidem, sicut superius retulimus  , B. Gebehardus,  antequam fieret episcopus, Constantiensi ecclesie suum proprium dedit, quod apud Obirudorf, Pilolfingin, Hagilimbach et Luitheresdorf habuit, et ipse hec in beneficium recepit, ea 318 conditione ut tam ipse quam quicunque hoc post se beneficium haberet, iam dicte ecclesie fratribus in festiuitate  S. Gregorii pleniter ministraret. Postea uero quam episcopus factus est, monasterium fundauit, et iam dicta predia ea ipsa qua diximus conditione illuc concessit, et uersa uice eisdem fratribus constituit, ut ter in anno solemni processione communiter idipsum monasterium adeant, et singulis uicibus pro eius anima missam cantent, et super hec in festiuitate S. Gregorii publicam missam de eo festiue cum fratribus decantent, et monachi chorum regant, et ad altare ministrent, et clericis ea die, sicut diximus, de supradictis prediis duo talenta et quatuor solidi ad seruitium dentur.



§ XXXu.

Modus autem ministerii eiusdem iste est: primo tres modii frumenti ad panes faciendos; deinde de  occidentali mensa in refectorio de piscibus, et dimidius modius milii pilo tunsi, et tres urne de uino et quinque solidi nummorum. Hoc est ministerium quod debebatur singulis annis de supradictis. Sed Conradus abbas redegit istud ad hoc, ut darentur eis duo talenta et quinque solidi.



§ XXXuI. De Eichstettin.

Erat quidam comes, nomine Adilhardus  , uir pius et religiosus ac timens Deum, beati uiri Gebehardi iuxta carnis consanguinitatem propinquus, nequaquam tamen Sueuigena, sed habitans in terra longinqua, cui iure in hereditatem cesserant magna et multa predia in pago Ilrigoue  , hoc est, apud Eichstatt et Breitinbach, Riedin et Husin atque Steinbach. Is ergo quandocunque, de terra sua adueniens,  iam dicta sua predia adiisset, quod tamen rarissime faciebat, festinabant omnes habitatores ut eum cum munusculis suis uisitarent, sicut omnes serui dominis suis facere solent. At ille, cum esset benignus et misericors, interrogabat quid sibi uellent ista facientes? Cumque responderent hos esse suos homines, et cum debita benedictione aduenisse ut eum uisitarent, ille subiunxit: »Facite, inquit, 319 unumquemque eorum sua munuscula interim apud se conseruare, usque dum post prandium ipse hec per memet ualeam conspicere.« Deinde, omnibus plene et abundantissime satiatis, addebat illis munuscula de suis, nichil accipiens ab ipsis, et dimisit eos abire, ita ut gauderent se illuc peruenisse. Hic ergo dedit Brigantinis cognatis suis predium apud  Steinbach, quod postea per sponsalia deuenit in potestatem Chilichbergensium.



§ XXXuII. Adilhardus dono dedit Gebehardo Eistetin, Breitinbach, Riedin.

Ipse Adilhardus pius comes dedit nepoti suo B. Gebehardo episcopo quidquid habuit proprium  apud Eichstetin et Breitinbach et Riedin et Husin ad quadraginta mansus et eo amplius, in agris cultis et pratis, exceptis duntaxat siluis ualde spatiosis cum populari ecclesia, et decimis multis, et pascuis, et piscationibus, et molendinis, et multos tributarios cum uniuersis utensilibus que haberi uel dici possunt, iam dictus comes Adilhardus Gebehardo uenerabili episcopo nepoti suo in proprietatem legitime contradidit, et ipse beatus uir monasterio suo, quod in honore S. Gregorii pape construxerat, promptissima deuotione absque ulla contradictione ad utilitatem fratrum ibi Deo seruientium deinceps permanendum coram idoneis testibus perdonauit.



§ XXXuIII. De Burchardo duce.

Per idem tempus Burchardus  religiosus dux  et Hadiwich eius coniux, cum non haberent carnalem, Christum sibi elegerunt heredem, ac proinde in castello suo, quod est in monte Duello  , monasterium constituerunt, 320 ubi ad sustentationem monachorum predia et alia utensilia sufficientissime tradiderunt, reliqua uero per alia monasteria diuiserunt. Huic monasterio primus prefuit abbas sanctus et uenerabilis uir, nomine Walfridus. Idem monasterium postea ab Henrico imperatore a monte Duello translatum, et in ripa Rheni, loco Steine dicto, constitutum est. Et quoniam idem rex omnia que fuerunt Burchardi ducis, sibi in hereditatem uindicauerat, multa de eodem monasterio subtraxit, et tantum, que paucis fratribus sufficerent, reliquit  ; ac demum tam ipsam abbatiam quam omnia  que ad eam pertinebant, et que ipse subtraxerat, Babimbergensi episcopio, quod ipse iam tunc primitus construxerat, subiecit.



§ XXXIX. Quomodo Epfindorf acquisiuit.

Igitur supradicta Hadewic, relicta Burchardi ducis, post obitum ipsius dedit B. uiro Gebehardo episcopo nepoti suo  predium Epfindorf dictum, ad stipendium fratrum in monasterio ipsius, quod dicitur Peterishusa, Deo seruientium; quod ipsum  per auctoritatem et priuilegium Ottonis imperatoris usque in presens obtinuit, quartam tamen partem eiusdem uille Steinense monasterium obtinet.



§ XL.

»In nomine sancte et indiuidue Trinitatis  , OTTO diuina fauente clementia rex.

»Si piis petitionibus sacerdotum, quas pro Ecclesiis sibi commissis auribus nostris infuderint, benignum prebuerimus auditum, hoc procul dubio ad presentis regni nostri statum, et ad eterne beatitudinis 321 premium nobis profuturum fore credimus. Quapropter omnium fidelium nostrorum, tam presentium quam et futurorum, nouerit solers industria quomodo dominus Gebehardus, sancte Constantiensis Ecclesie uenerabilis episcopus, nostram regiam adiens  celsitudinem, obnixe rogabat quo predium quoddam Epfindorf uocitatum, cum suis appendiciis, in locis et in uillis Bosinga  , Mesinga  , Ancencimbra  , Harthusa  , Ursilinga  , sitis in pago Para, et in comitatu Hiltibaldi  comitis situm, ad monasterium S. Gregorii, quod iam dictus, Deo et hominibus dilectus, Gebehardus episcopus a fundamento in usum monachorum inibi Deo sub regula S. Benedicti seruientium, ob remedium anime sue parentumque suorum, deuota mente construxit, nostro regio uellemus tradere et confirmare precepto. Nam, ut relatu nostrorum didicimus fidelium, per traditionem bone memorie domine Hadewige ducis  supranominatum predium Epfindorf cum omnibus ad se respicientibus  legitime ad iam dictum Gregorii pertinet monasterium. Unde nos, uota et petitiones tam boni et nobis dilecti uiri sequentes, donamus atque largimur sepe iam dictum predium Epfindorf cunctaque sua pertinentia, scilicet cum areis, edificiis, mancipiis utriusque sexus, terris cultis et incultis, agris, pratis, campis, pascuis, uineis, uinetis, siluis, aquis aquarumue decursibus, piscationibus, molendinis, uiis et inuiis, exitibus et reditibus, quesitis et inquirendis, cunctisque  aliis utensilibus que adhuc dici aut nominari possunt, eidem iam dicto monasterio in honore S. Gregorii constructo, nec non et monachis sub norma S. Benedicti Deo ibi militantibus, atque ex integro de nostro iure in eorum transfundimus ius. Insuper etiam omnia nostra regia auctoritate confirmamus, que iam a nostro dilecto episcopo Gebehardo, uel ab alia qualibet persona, magna siue parua, ad idipsum monasterium tradita sunt uel tradenda erunt, ita ut firma et inconuulsa ac perpetualiter ab omni infestatione incorrupta permaneant, nec importunitate malignantium sacro loco aliqua inferatur molestia. Et, ut hec nostre 322 regie donationis traditio ab hac hora ut antea firma consistat, hoc nostre donationis preceptum  inde conscriptum sigilli nostri impressione signare iussimus, manuque propria, ut infra uidetur, corroborauimus.

Signum domini Ottonis gloriosissimi regis. Hiltiboldus episcopus et cancellarius uice Willigisi archiepiscopi recognoui.

Data II Non. Nouemb., anno Dominice Incarnationis DCCCCXCIu  , indictione uII, anno autem tertii Ottonis regnantis XI. Actum Ingilnheim feliciter.«



§ XLI. De ornamentis ecclesie.

Multa sane B. Gebehardus satis preclara et honorifica mobilia ornamenta dilecto sibi loco acquisiuit, que magna ex parte quorumdam hominum nequitia dissipauit . . .



§ XLII.


uerum antistes Gebehardus duas coronas argenteas fecerat, quarum unam in choro, alteram suspendi fecerat ante crucem in uestibulo . . .



§ XLIII.

Laquearia siquidem basilice undique per interualla bullis deauratis ornauit, super chorum uero in tabula singulari imaginem S. Dei genitricis Marie auro et optimis coloribus depingi fecit, et per circuitum eius imagines XII apostolorum in modum crucis; que omnia istis iam temporibus antiquitas cegit desistere esse quod fuerant . . .



§ XLIu.


Anno Dominice Incarnationis DCCCCXCIII, post consecrationem monasterii anno II, Periggerus  primus abbas constitutus est.



§ XLu. Quo tempore B. Gebehardus uitam finiuit.

Dehinc anno quarto, hoc est, Dominice Incarnationis DCCCCXCuI  , ordinationis ipsius XuI, beatus et uenerabiliis episcopus Gebehardus temporalem 323 uitam finiuit, et ad eternam transiuit, anno XII imperii Ottonis tertii, indict. IX, sepultusque est in ecclesia quam ipse construxerat, in meridiana absida, feliciter atque gloriose. Denique sepulcrum eius uenustissime decoratum preclaris ornamentis conspeximus. Nam a capite habuit altare in honore S. Benedicti dedicatum, ubi quotidie prior missa  canebatur. Eidem altario apposita erat tabula in inferiori parte habens imaginem Domini, ad cuius dextram imago S. Gregorii, in sinistra uero S. Gebehardi, in superiori autem parte eiusdem tabule erant lamine de cupro facte affixe, in quibus hoc epitaphium aureis litteris est conscriptum:

Debita pars terre, fallentia tempora sperne,
Et memorare tue, quam testatur cinis iste.
Gentis honor nostre iacet hic, gentis dolor, atque
Prefuit hic urbi, cuncto sed profuit orbi,
Hancque Deo sedem templi fundauit et edem.
Parti terrene Deus ignoscens miserere,
Redde uicem iuste, quia te dilexerat iste  .



§ XLuI. De ornatu sepulcri.

In circuitu sepulcri in muro quinque columne erant de gypso facte, quarum capitella et arcus eleganti sculptura ornati, sed et desuper erant uites et  uolatilia et quadrupedia decenter formata; ad caput autem eius imago Crucifixi, et a dextro latere iacentis imago ipsius in medio tanquam ad officium altaris parati pontificalibus indumentis, cui assistebant a dextra leuaque ministrorum eius figure, una habens librum, altera uero linteum, et hoc totum optime de gypso formatum. Ipsum autem sepulcrum erat iuxta crypte intreitum ex tabulis quadrinis a terra subleuatum, atque tapeti iugiter coopertum, ubi, ad demonstrandam meritorum eius magnitudinem, miserator et misericors Dominus plerumque diuersis egrimoniis pro sua pietate medetur usque in presentem diem  .



INCIPIT LIBER SECUNDUS.



324 § I. Quomodo Tuscinanc acquisitum.


Postquam B. pontifex Gebehardus ex hoc mundo  ad celestia transiuit, ei Lampertus monachus in episcopatu successit, et Periggerus abbas in monasterio  S. Gregorii, quod Petrishusa dicitur, in regimine  .



§ II.

Per idem tempus Siggerus quidam nobilis et diues sua propria predia apud Tuscinanc et Oberwangin  cum suis appendiciis, ecclesiis scilicet et decimis, et aliis omnibus ad hec loca pertinentibus iam dicto monasterio uendidit; et cum ipse Siggerus que conuenerant recepisset, et iam dictam traditionem secundum iura Alemannorum confirmasset, Lampertus episcopus cum adiutorio Ottonis tertii imperatoris a Gregorio u huius nominis, qui et Bruno dicebatur, tam super ipsum monasterium quam super omnia, que illuc tradita fuerunt, uel sunt, uel adhuc erunt, hoc priuilegium   acquisiuit.



§ III.

»In nomine sancte et diuidue Trinitatis, GREGORIUS, qui et BRUNO, sancte catholice et apostolice Romane Ecclesie, Dei gratia, episcopus, et seruus seruorum Dei.

»Desiderium, quod ad religiosum propositum et sanctorum 325 locorum stabilitatem pertinere monstratur, sine aliqua est Deo auctore dilatione perficiendum; et quoties in quibusdam sancte Ecclesie utilitatibus uel commodis noster assensus, et solitum apostolice auctoritatis exposcitur presidium, ultro benignitatis intuitu nos conuenit subuenire, et ratum propositum pro integra securitate ex ratione solidare, ut ex hoc sanctorum ueneratio locorum,  salus et indemnitas profligatur  , et nobis quoque lucri potissimum premium a Conditore omnium proscribatur.

»uolente ergo atque rogante tertio Ottone imperatore Augusto, et Lamperto sancte Constantiensis Ecclesie episcopo, quoddam monasterium in ripa Rheni iuxta Constantiam, in uilla que uocatur Petrishusa, de Gebehardo beate memorie episcopo in honore S. Gregorii constructum, apostolica defensione munimus, et preceptis Romane Ecclesie eo tenore decoramus quatenus idipsum monasterium, cui nunc abbas Pericherus preest, cum omnibus ad se pertinentibus diuersis prediis, cultis et incultis, colonis et familiis, uel quecunque idem Gebehardus episcopus hereditario iure uel aliqua acquisitione  ad idem monasterium contradidit, aut quecunque de episcopio commutauit, aut sine commutatione permisit, nec non quidquid prefatus Lampertus episcopus ad idem monasterium in quocunque negotio concessit, cum Siggeri prediis Tuzzinananc et Wengin uocatis, in pago Turgewe in comitatu Bertholdi   comitis sitis, quorum [unum] de rebus episcopii per episcopum Gebehardum, aliud de eiusdem monasterii rebus per abbatem Pericherum acquisitum est, uel quodcunque per aliquem Deum timentium ad eumdem pium locum concedendum est aut concessum iam uenit, apostolica B. Petri defensione et tuitione stabilitum et inconuulsum sub Christi testimonio permaneat et persistat.

»Hoc etiam apostolica iussionocum consensu tertii Ottonis imperatoris Augusti et Lamperti supradicti episcopi, qui hoc fieri rogauerunt, omnino interdicimus, ne forte aliquis eidem monasterio prefigatur, nisi quem communis fratrum ibidem Deo seruientium concordia eligat; ad episcopum uero eum qui ita electus est stabilire tantum pertineat. Idipsum  etiam de aduocati electione decernimus. Electo autem abbati uel monasterii 326 aduocato cure sit res monasterii procurare, easque dissipantibus resistere. Si quis interea, quod non credimus, temerario ausu contra ea, que ab hac nostra auctoritate pie et firmiter per hoc nostrum priuilegium disposita sunt, contraire, uel hec, que a nobis ad laudem Dei pro stabilitate iam dicti monasterii statuta sunt, refragari aut in quoquam transgredi tentauerit, sciat se auctoritate B. Petri principis apostolorum, cuius uel immeriti uicem gerimus, anathematis uinculo innodatum, et cum diabolo atque Iuda traditore Christi eternis incendiis concremandum. At uero qui pio intuitu obseruator nostre salutifere preceptionis exstiterit, benedictionis gratiam a iusto retributore  Domino multipliciter consequatur, et uite eterne particeps effici mereatur in secula seculorum. Amen.«



§ Iu. De Heinrico rege et Lamperto episcopo.

Post hec mortuo Ottone imperatore cum Heinricus imperium suscepisset, et Babimbergensem episcopatum construxisset, omnia que fuerant Burchardi quondam ducis de monte Duello et eius uxoris Hadiwige, in potestatem suam quasi hereditario iure redegit  , hacque de causa Steinense monasterium in potestatem ipsius ecclesie deuenit. Sed nostrum monasterium, hoc est Petrishusin, tunc per priuilegium Ottonis imperatoris Epfindorf retinuit, quod iam dicta Hadewic B. uiro Gebehardo episcopo iam pridem in proprietatem tradiderat. Sed cum iam  dictus rex Heinricus undecunque ex aliis ecclesiis quecunque necessaria erant ad ditandum et ornandum locum quem construxerat, studiosissime congregaret, multa loca rogando spoliauit, quousque locum suum ultra modum ditauit. Qua de re factum est ut etiam Lampertum Constantiensis Ecclesie presulem  rogaret ut et ipse, sicuti ceteri episcopi, de sua Ecclesia sibi aliquod subsidium subrogare deberet. Unde factum est ut idem Lampertus, ex monasterio quod B. Gebehardus construxerat, multa de thesauro quem ipse iam dictus Gebehardus Deo et B. Gregorio donauerat, per uim subtraheret ut imperatoris uoluntati satisfaceret.



§ u.

Iste est thesaurus Gebehardi Constantiensis diue memorie episcopi, quem ille dedit ad locum quem construxerat in honorem B. Gregorii pape, 327 quem abstulit Lampertus episcopus successor eius. Nappus unus cum auro paratus. Pechina duo argentea. Nappi etiam argentei duo. Scutella una argentea,  cochlearia duo argentea, candelabra duo argentea: numerus argenti, XXuIII libre ad pondus. Dorsalia duo. Pechina duo. Pecten unum elephantinum, auro paratum. Mensalia septem, mantile unum, tapetiolum unum. Scyphus unus argenteus. Stola una aurea, et mappula eiusdem operis, cuius prependiculum quidam de monachis subripuit et abscondit, quod et adhuc ibi habetur, ualde pretiosi operis.



§ uI.

Ellimboldus  abbas, qui Periggero successit, de se nobis monimentum reliquit. 



§ uII.

 Waltharius  abbas secundo anno imperii Heinrici regis acquisiuit monasterio predium apud Campis et Essanc, et Quarabilis per concambium a quodam Burchardo, cui datum est in mutua uicissitudine a monasterio, quod habuit proprium apud Burron, et apud Berge, et apud aliud Berge, et ecclesiam apud Lindinis, quod quidem predium quidam presbyter nomine Diethere per partes acquisiuit temporibus Ottonis imperatoris. Super quod plura quidem priuilegia habentur, sed ita non sunt dictitata, ut ea hic inserere uelimus



§ uIII.


Sigifridus, primum Constantiensis canonicus, deinde monachus apud cellam S. Meginradi, et ad extremum abbas constitutus est apud S. Gregorium.



§ IX.

Erchinboldus  abbas nichil memorandum reliquit.



328 § X. Priuilegium super predium Rietilinis.

Folmarus abbas acquisiuit monasterio Rietilinis et Wegefaza, sicut subsequens priuilegium testatur  .

»In nomine sancte et indiuidue Trinitatis. Notum sit omnibus Christi fidelibus, presentibus scilicet et  futuris, quod ego Erimbreth, rogatu Eberhardi Constantiensis Ecclesie episcopi, tale predium quale uisus sum habere in pago Nibelgewe  , in locis Ritilines et Wegesaza, curtilibus, agris, pratis, pascuis, aquis aquarumque decursibus, cultis et incultis, itibus et reditibus, et in silua Arinane ex parte mei predii, quantum his areis in predictis locis sufficiat ad edificandum et ligna incidendum, cum pascuis, itibus et exitibus, cum manu uxoris mee Irmingarde, sine omni contradictione, Deo et S. Gregorio in loco qui dicitur Petershusa, et monachis Deo illic seruientibus potestatiua manu tradidi. Preterea notum esse desidero, quod Eberhardus episcopus cum manu Folmari eiusdem loci abbatis, et Heremanni aduocati, idipsum predium in prefatis  locis Rietelines et Wegesaza susceperunt  , et quatuordecim mansus in loco Eichstat  mihi et uxori mee usque ad obitum uite nostre in beneficio tradidit.

»Acta sunt autem hec anno Dominice Incarnationis MXLIII, indictione XI, epactis septem, concurrentibus quinque, XuI Kal. Iulii, luna u 329, presentibus his testibus: Udalricus Brigantinus  , Switker, Wezel, Swigger, Ernest, Gerolt, Ruger, Landolt, Otgoz, Lutpreht, Sigipreth, Hartnit, Engilscalch, Enceli, Simpreht, Hunolt, Eppo, Ello, Alberich.  Episcopus Eberhardus iussit hanc chartam fieri.«



§ XI.

Preterea fertur quod aurum, quod in ostiolis fuerat illius tabule, que principali altari erat apposita, tunc etiam sit ablatum, et pro iam dicto predio datum, atque deauratum argentum tabule est affixum.



§ XII. Priuilegium super Ouwiltingin.

Adelberti  abbatis temporibus, dedit Swiggerus predium apud Ouwiltingin, de quo tale priuilegium  habetur:

»Noscant omnes presentes atque futuri qualiter ego Swiggerus trado, cum manu uxoris mee Adelheide et filii mei Godeshalchi, ad monasterium  S. Gregorii in ripa Rheni situm in manum abbatis Adelberti, eiusque aduocati comitis Eberhardi  medietatem talis predii quale ego potestatiue uisus sum habere in uilla que uocatur Oweltinga  , in pago Linzgowe, in comitatu Ottonis  comitis; ea uidelicet ratione et pacto ut, quandiu ego et predicta uxor mea uiuamus, quandocunque nobis adesse placeat, in edificiis et in omni fratrum utilitate fraternam communionem habeamus. Post mortem uero nostram, semper nostri memoria sicut unius fratrum celebretur, et, si fieri possit, in utriusque si non in illius cuius anima prius e corpore recedat, anniuersario die fratribus iuxta constitutionem predicti dignitatis reuerende abbatis administretur. Actum est hoc in eadem  S. Gregorii ecclesia anno ab Incarnatione Domini MLuIII 330, his presentibus, quorum nomina subscripsimus: Ruodolf comes  , Eberhart, Uodalrich, Adelbret, Hezo, Hezil, Adelolt, Gerolt, Hereman, Alwich, Adelbero, Ratolt, Hezel, Ruodolf, Marcwart. Ego Bernhardus diaconus scripsi et subscripsi, regnante paruulo quarto Heinrico rege, secundo post obitum patris sui anno, ordinationis autem beate memorie Rumoaldi  presulis septimo, indictione XII  .«



§ XIII.

Erat autem item Adilbertus, nobilis genere et formosus  corpore. Obiit anno Incarnationis Domini MLX  .



§ XIu.

Siggo  successit Adelberto  . Quo defuncto Arnoldus successit; Arnoldus deponitur et Meginradus substituitur.



§ Xu.

Meginradus abbas tempore aliquanto cum episcopus Constantiensis ad regale seruitium deberet properare, cepit a iam dicto abbate commeatum importune querere, dicens sibi ex iure deberi ex eo monasterio spado  cum limbone  . Cumque Meginradus abbas uehementer reluctaret, dicens nichil ei omnino exinde ex iure deberi, et episcopus pertinaciter insisteret ut daretur, ille abiecit uirgam  regiminis a se, dicens nunquam se prorsus uelle consentire ut sacer locus libertatem suam per uiolentiam cogatur amittere; et, quoniam iam, inquit, non ualeo obsistere, melius est mihi abbatiam dimittere. Sic ille abbatiam dimisit, et episcopus nichil ibi acquisiuit. At tamen, postea sedi sue restitutus, cum iterum quadam die episcopus sine ipsius rogatu missam in eodem monasterio uellet cantare, baculum pastoralem super altare proiecit, et recessit.



331 § XuI. De capella S. Ioannis Baptiste.

Circa hec tempora Wolueradus  uir nobilis de Wilare, et eius uxor Gotistric nomine, Rumaldo presidente Constantiensi Ecclesie, construxerunt  capellam in cemeterio monasterii in honorem S. Ioannis Baptiste et S. Nicolai et aliorum sanctorum; illucque Uodilshusin  et Lucintunberch  in dotem contradidit, ipsamque capellam proprium habere sacerdotem instituit. Ubi etiam ipse et uxor eius ante sanctuarium in singulis sepulcris iacent tumulati, unum  in dextro, alterum in sinistro pariete. Sed et Sigifridus, filius iam dicti Wolueradi, temporibus Ottonis episcopi  , oratorium S. Iacobi apostoli addidit eidem capelle, et illuc in dotem dedit Bozze, Gisilmarisruti, Swabirichishusin, sepulcrum sibi in ipso oratorio constituit; sed, Romam iens, in redeundo apud Clauine   morte preuentus est  , ibique sepultus. Iste quoque nimis locum nostrum dilexit, sepe illuc uisitauit ibique manebat. Unde factum est ut, dum quadam nocte peractis uigiliis matutinis ab ecclesia uellet egredi, per cecitatem noctis cecidit per gradus, quibus tum ab ipso ostio ecclesie in claustrum descendebatur, sed nunc aliquantulum longius ab ostio transpositi sunt ab auunculo meo Gebinone. Statim itaque post illius casum Sigifridus dedit predium apud Maginbuoch  , ea conditione ut omni nocte infra uigilias matutinas ante ipsum ostium lumen iugiter arderet.



§ XuII. Brachium Thebeorum martyrum.

Et ut ad superiora parumper tempora redeamus, Herimannus senior de Hirzisegga  temporibus  Conradi II imperatoris apud Agaunum acquisiuit 332 unum brachium unius de commilitonibus S. Mauricii, quod cum debita ueneratione Patrum apportauit, et sarcophago exiguo, sed argento decorato, inclusit ac monasterio donauit. Ipse Herimannus et frater eius dederunt duo predia apud Alminishus et Winiden  . . .



§ XuIII. De Gebinone et eius predio.

Et erat uir quidam nobilis Gebino de Pfruwangin  qui habere ceperat familiaritatem ad locum sanctum, et dedit illuc de prediis suis apud Ringginwilare  , et Firmanniswilare atque Tanchiratiswilare  , ipseque sibi habitaculum apud monasterium fecerat, ibique iugiter propter diuinum seruitium commanebat . . . Iste dedit casulam optimam  crocei coloris. Sepultus est in porticu ante basilicam  .



§ XIX.

Igitur postquam se Meginradus abbas, sicut supra diximus, potestate abdicauit, Luitoldus substitutus est  .



§ XX. De nobilibus in eodem monasterio sepultis.


Per hec tempora multi procerum familiaritatem ad idem monasterium habebant, locumque sepulcri inibi se habere gaudebant. Inter quos Eberhardus comes de Potamo  , qui Huedewanc predium illuc dedit, in basilica ante Dominicam crucem quiescit. Et Udalricus senior comes Brigantinus  , qui Briginhusin  dedit, in claustro pausat. Gero quoque comes de Pfullindorf  , qui prediolum apud Adelberinwilare  dedit, ante ostium ecclesie iacet . . .



§ XXI.

333 Eppo quoque de Sanctomonte, eiusque coniux Tuotta  ad S. Petrum tumulati iacent in eadem ecclesia, quorum imagines super altare in  muro depicte sunt, et uirili imagini ascripti sunt hi uersus:

Hic iacet Eppo bonus de Sancto Monte patronus,
Maii quindenis est mortuus ipse Kalendis.
Super muliebrem autem imaginem descripti sunt hi uersus:

Isthic Tuta malis iacet eius collateralis;
Illa Kalendis senis est tumulata Decembris.
Ex latere autem eiusdem parietis habetur tale epitaphium super Herimannum de Hirzisegga  et eius coniugem Pertheradam:

Perhterat etherii Herimanque perennia regni
Petri, suscipite precibus bona Gregoriique,
uos et uestra decens post debita Sabbato proles
Isthinc octauam speratis adire beatam.
In altera parte ecclesie, ad S. Stephanum, iacent  quatuor nobiles uiri, qui simul occisi sunt, hoc est, Wernherus, Burchardus, Herimannus, Wolfarnus  .



§ XXII.

Per hec itidem tempora Geroldus, et eius frater Herimannus dederunt apud Miminhusin, Ruti, Estrichiswilare  et Niwiron  , et ipse Geroldus  334 temporibus Theodorici abbatis uenerabiliter ualde in eodem monasterio conuersatus est usque ad obitum suum, prius in barbatorum habitu, deinde in monachorum.



§ XXIII. De Heinrico rege quarto.

Anno ab incarnatione Domini MLuII [MLuI] Heinricus tertius imperator obiit, et filius eius Heinricus quartus successit adhuc puer, annorum scilicet nouem  , qui per quadraginta et octo annos quasi titio fumigans oculos fidelium terebrauit. Etenim felicissimum Romanum imperium cum accepisset serenissimum, per omnia reddidit turpissimum et turbulentum . . . In tantam autem uesaniam prorupit ut . . . omnia ecclesiastica officia simoniace uenderet, et quoscunque religiosos episcopos sua scelera  exsecrantes resciret, eos propriis sedibus priuauit, et ipse alios suis flagitiis fauentes ecclesiis pretulit, et omnia tam ecclesiastica quam secularia iura confudit. Peruenit enim tunc super Romanum imperium illa maledictio, que a Salomone prescripta legitur: ue terre, cuius rex puer est ; et in Iob: Qui regnare facit hominem hypocritam propter peccata populi .



§ XXIu.

Anno MLXIX Rumaldus Constantiensis episcopus obiit, et Carolus  quidam per Simoniam a Heinrico rege eidem Ecclesie in episcopum transmissus; sed in iam dicta heresi deprehensus, a clero Constantiensi refutatus in presentia regis, ipso quamuis nimium furente, reprobatus est. Tunc rex iracundia  permotus ait: Quoniam idoneum spreuerunt, accipiant ignauum; et tunc Ottonem quemdam Saxonem genere dedit eis episcopum.



§ XXu.

Anno MLXXu cum rex Heinricus per omnia tyrannice uiueret, et nec Deum nec homines uereretur, et inuestituras episcoporum et abbatum pro uelle suo distribueret, et cum pro hoc sepe a legatis Gregorii pape admonitus esset, nec emendare uellet, iam dictus papa Gregorius, qui et Hiltibrandus, congregata synodo  excommunicauit eum, et omnes 335 sequaces eius, et iuratos illi atque federatos absoluit, et abalienauit eos ab illo, et interdixit ne aliquis ab eo ecclesiasticum officium uel inuestituram susciperet; insuper clericis coniugia  sub anathematis uinculo interdixit. Hac de causa tanta procella Ecclesiam impulit, que innumeros subuertit, et hactenus usque in presens, sed nec  usque in finem, ut credimus, nauim Dei inundare et pulsare non desinit . . .



§ XXuI.

Anno MLXXuII Ruodolfus dux Sueuorum  iussu Gregorii pape, et consilio Bertholdi ducis, et Welfonis Baioariorum ducis, aliorumque quamplurimorum catholicorum in uilla Foricheim rex constituitur, qui tribus et dimidio anno regnum contra Heinricum tenuit. Initium, imo incrementum dolorum hec; nam inde exorta sunt prelia et seditiones et multe sanguinis effusiones, et quod est deterius, multarum animarum perditiones.



§ XXuII.

Anno MLXXX Heinricus rex anathematizatus Romam cum magno sibi fauente exercitu tendit, eamque  sibi non immerito repugnantem obsedit, armisque cepit  , Gregorium papam sede apostolica pulsum in exsilium satis impie trusit, et Wipertum Rauennatem archiepiscopum, ob scelera sua iam septennio excommunicatum  , apostolice sedi imposuit, et ab eo coronam imperii sibi imponi fecit. Hic nefandissimus heresiarcha sanctam matrem Ecclesiam infestauit plusquam decem et nouem annis. Erat tamen litteris apprime eruditus, et lingua facundissimus, et si iustus, huic officio satis esset idoneus.



§ XXuIII.

Cum igitur Heinricus rex ecclesiastica officia, ut diximus, peruerse tractaret, et iam diuino iudicio contritio et infelicitas uiis eius propinquaret, cepit  uiam pacis perturbare, et nec Dei timorem pre oculis habere, nec hominibus, que iusta erant, exhibere. Et ut pauca de multis dicam, Ottoni duci Baioariorum ducatum abstulit, et Welfoni de Rauinisburch  336 tradidit. Bertolfum  quoque de Zaringin ducatu Carinthiorum priuauit, et Luitoldo Genuensi  dedit. Ad hec cum in Saxonia sepe moraretur, eo quod ipsa prouincia imperatoris coquina esse perhibetur, cepit tam coniuges quam filias principum constuprare et in huiusmodi facinoribus modum non habere. Has ignominias Saxones non ferentes ad rebellandum sunt incitati et exinde grauia prelia et seditiones sunt experti.



§ XXIX.

Et, ut ad superiora tempora parumper redeamus,  anno incarnationis Dominice MLXXIu  , Heinricus rex congregato exercitu Saxoniam sibi rebellantem hostiliter intrauit, et apud aquas Unstruot cum  eis pugnauit, eosque deuicit multisque occisis et plurimis fugatis, quibusdam etiam sine conditione sibi traditis, uictoriam adeptus est non suo merito, sed, ut credimus, Deo felicem Romanam rempublicam honorante. In hoc bello cum rege fuerunt duces Sueuorum, Ruodolfus postea rex, et Welf atque Bertholdus, quamuis ei suspecti essent. Ibi occisus est ex parte regis Ernist marchio Orientis, et duo filii Eberhardi comitis de Nellinburch, qui Shafhusense monasterium fundauit.



§ XXX.

Igitur iam dicti duces Alemannorum statim post hanc pugnam regi rebellare ceperunt, ac diu inter se tractato consilio ad ultimum cum uoluntate Gregorii pape, qui et Hiltibrandus, conuenerunt in  uilla, que Forcheim dicitur, cum Saxonibus et Ruodolfum ducem Sueuorum constituerunt regem, uiuente adhuc Heinrico, sed excommunicato. Actum anno Dominice incarnationis MLXXuII, mense Martio. Qui Ruodolfus proximum Pascha egit apud Augustam uindelicam; sed Imbrico eiusdem urbis episcopus noluit cum nec uidere, nec salutare, sed que necessaria erant iussit abundanter ministrare. Inde digrediens Ruodolfus rex obsedit castellum quod dicitur Sigimaringin  ; sed comperto aduentu Heinrici regis, 337 qui per iuga Alpium cum exercitu ueniebat ad liberandam munitionem aufugit, et in Saxoniam perrexit. At rex Heinricus dedit Friderico de Stouphin ducatum Sueuorum, et filiam suam iunxit ei in matrimonium, que genuit ei Fridericum  et Cuonradum postea regem.



§ XXXI.

Item Heinricus congregato exercitu contra Saxoniam perrexit, ad expugnandum Ruodolfum. Sed illi e contra congregati occurrerunt ei in prouincia Baioarie, loco fluminis quod dicitur Strowe  , dicentes nolle se regem longius fatigare. Ibi facta pugna uehementissima rex Heinricus cum suis terga uertit, et ibi Diepoldum marchionem de Giengin  cum aliis multis perdidit. Saxones igitur adepta uictoria suos saucios et occisos leuantes conciti abierunt. Rex autem Heinricus ipsa die, superueniente duce Bemiorum cum ualida manu post fugam ad locum pugne rediit, Saxones quesiuit, iterumque cum eis confligere uoluit. At cum eos minime reperisset,  suos quique tam occisos quam uulneratos leuauerunt, et abierunt, ac circumquaque omnia preda, ferro et igni deuastarunt  .



§ XXXII.


Post hec Heinricus rex Italiam perrexit  , Romam cum exercitu uenit eamque sibi rebellantem armis cepit, Gregorium papam eiecit post multas iniurias, quas ei fautores eius prius irrogauerant. Nam cum quodam tempore in sancta nocte Natiuitatis Domini in Romana urbe primo galli cantu missam, ut moris est, celebraret, a quodam Crescentio  ciue Romano, regis fautore, gladio est appetitus, et forti ictu in capite percussus 338 ad terram concidit. Deinde ad sui uesaniam cumulandam in captiuitatem eum redegit, et in turrim suam trusit. Sed eodem die a fidelibus ipsa turri destructa papa ante uesperam altario, unde impie abstractus fuerat, pie restitutus est, et missam, quam in galli  cantu ceperat, adhuc ieiunus et ab aliis sustentatus uespere compleuit, nam eam prius ad communionem peregerat.



§ XXXIII.

Gregorio papa catholico expulso et in exsilium satis impie detruso, Heinricus rex quemdam schismaticum nomine Wipertum, prius Rauennatem archiepiscopum, sed iam septennio ob scelera sua a papa excommunicatum, sedi apostolice indigne prefecit, et ipse ab eo consecrationem imperialem suis nequitiis satis condigne percepit; hoc enim non consecratio, sed magis exsecratio nominandum est De hoc etiam superius  retulimus.



§ XXXIu.

Interim rex Ruodolfus congregato exercitu Bemiam  uoluit intrare eamque deuastare  , sed dux Bemiorum cum Sclauis, adiunctis sibi etiam aliis complicibus regis Heinrici, occurrit ei in flumine quod uocatur Elstere, ibique facta pugna ualida multi ex utraque parte ceciderunt. Ipse autem Ruodolfus rex in ipso flumine lancea grauiter uulneratus, de equo in aquam cecidit; sed a suis subleuatus et in campum delatus, superuenientibus episcopis penitentiam et uiaticum accepit. Cum autem iam esset in morte, caput, sicut fertur, eleuauit et ait: »Quis, inquiens, habet uictoriam?« At cum circumstantes dicerent: »uos, domine!« caput re clinauit et ait: »Iam, inquit, non curo de mea morte, si eam excipio cum triumphi honore.« Ita rex Ruodolfus eadem die uitam finiuit apud Elstere  atque a suis Mersiburch delatus, ibique honorifice sepultus est in ipso choro basilice, et imago ipsius ex ere fusa atque deaurata super tumulum eius  transposita est. In hoc bello uictoria dubia fuit, quoniam ex utraque parte fugerunt: attamen Sclaui regionem suam ab inuasione Saxonum defensarunt. Actum anno Dominice incarnationis MLXXX, Idus Octobris.



§ XXXu.

339 Dehinc sequenti anno proceres Saxonum et Sueuorum conuenerant  qui uocatur Ohsonefurt, et Herimannum constituerunt regem, genere Francum de Glichberg  uirum nobilem, decorum, strenuum et idoneum, anno Incarnat. Dom. MLXXXI regnauitque annis septem.



§ XXXuI.

Post hec dux Sueuorum Fridericus, et Cuono Palatinus de Fohiburch  cum ceteris Heinrici  regis satellitibus congregati quasdam munitiones in Baioaria ceperunt, et usque ad munitionem, que uocatur Werde, accesserunt, 340 eamque ceperunt. Inde cum abirent, ecce Herimannus rex cum exercitu Sueuorum superuenit, eosque in loco, qui uocatur Hoste comprehendit. Inito autem bello acriter ex utraque parte pugnauerunt, cumque animose pugnarent, et neutra pars cedere uellet, unus ex parte Alamannorum clamasse fertur magna uociferatione: Eia, inquiens, Sueui, fortiter pugnate; ecce fugientes Baioarios uidete, nullum ex eis abire dimittite. Quam uocem audientes Baioarii, et putantes ita esse, sicut ille malignus dixerat, omnes pariter terga uerterunt et unus alium fuga preuenire cupierunt; plures autem ibi ceciderunt. Ibi cecidit  Cuono Palatinus de Fohiburch cum multis aliis.



§ XXXuII.

Iterum rex Heinricus papam Gregorium multis blanditiis  deliniuit ut se reconciliaret; sed ille  tenax iustitie nullo modo deflecti potuit, nisi ille ab impietate sua resipisceret. Ac propterea pulsus patria Salernum petiit, ibique  synodum congregauit ac iterum contra Wipertum et Heinricum gladium excommunicationis exacuit, et contra omnes fautores eorum et erroribus eorum consentientes; excepit autem rusticos et pueros ac mulieres qui nec armis nec consiliis eos iuuarent.

In eadem ciuitate fine uite preuentus hoc memoriale ante obitum suum dixisse narratur: Quoniam iustitias dilexi, et facientes preuaricationes odiui, ideo morior in exsilio. Obiit autem anno Incarnat. Dom. MLXXXI  .

Rex autem Heinricus de Italia in Theutonicas partes rediens Welfonem ducem uindelicam Augustam  odio Sigifridi episcopi obsidentem reperit, eumque inde exterruit  .



§ XXXuIII.

Anno incarnat. Dom. MLXXXuI  fideles S. Petri generale colloquium post festiuitatem apostolorum prope Wirziburch con lixerunt. Quod rex Heinricus perturbare uolens cum exercitu superuenit, sed multitudine 341 Sueuorum cum principibus suis superueniente ad tempus locum dedit. Ipsis autem Herbipolim adiunctis Saxonibus circumdantibus, Heinricus rex exercitu uiginti millium congregato, ad liberandam urbem aciem direxit. Illi autem, erecta cruce obuiam ei duobus milliariis non tam armis quam misericordia Dei freti, processerunt. Interfectis autem ex parte regis ualde multis, Sueui  et Saxones uictores exstiterunt, et ex sua acie non nisi tres tantummodo perdiderunt. Tulerunt autem non tantum scrinia cum regalibus uestimentis, sed et episcoporum infulas qui cum eo erant in bello  abstulerunt, et illa nocte in eodem campo inter cadauera occisorum castra metati sunt, deinde ad obsidionem reuertentes, ciuitatem sine sanguine ceperunt.



§ XXXIX.

Igitur Herimannus rex  cum in Alemannia commoraretur, et regios sumptus non haberet, ut secundum regiam dignitatem conuersari potuisset, eo quod nullus episcoporum ei subiici uellet, deuenit Constantiam ciuitatem et aliquot diebus ibi mansit; inde Rhenum transiuit, et in monasterio Petrishusensi fere septimanam transegit. Postea Saxoniam perrexit, et, cum quodam tempore iuxta castellum quoddam transiret, unus ab arce fortuito casu saxum iecit, regemque inopinato ictu in capite percussit,  ex quo non post multum uitam finiuit.



§ XL.

Deinde post sex ferme annos  Cuonradus filius Heinrici regis patris, ut ipse fatebatur, scelera fugiens ad Italiam transiuit, ibique pauco tempore regnauit, et ueneno uitam finiuit atque apud Florentiam ciuitatem sepultus quiescit.



§ XLI.

Post has uarias luctas, et multas calamitates, et immensas sanguinis effusiones et plurimas animarum perditiones, Heinricus demum solus obtinuit monarchiam, omnes pene principes ei reconciliantur, legitimum imperatorem fatentur. Habebat autem  semper omnes ciuitates Rheno flumini adiacentes aliasque potentes et metropolitanas ciuitates federatas; sed 342 et plerique episcoporum ei ita erant connexi ut nulla ratione ab eo potuissent diuelli. In quibus Otto Constantiensis episcopus cum iuramenta, que ei iurauerat, nullatenus ex iussione et auctoritate apostolica infringere uellet, a religiosis catholicis repudiatus est.



§ XLII.

Anno ab incarnat. MLXXXu Gregorius papa, qui et Hiltibrandus, cum esset Salerni exsul, collecta synodo iterum sententiam anathematis in Wipertum schismaticum, et Heinricum regem dictum et in eorum fautores promulgauit. Hanc sententiam legati  sedis apostolice, uidelicet Petrus Albanensis episcopus in Francia, Otto Ostiensis episcopus, postea uero papa, in terra Theutonicorum usquequaque diuulgauerunt.



§ XLIII. De Hirsaugia, et Gebehardo III Constantiensi episcopo.


Ea tempestate spiritalis discipline ardor quam maxime feruebat apud monasterium quod dicitur Hirsaugia, et multi tam nobilium quam ignobilium clericorum et laicorum, sed et monachorum de aliis locis illuc confluebant, et de procella anathematis, que tunc nauim Ecclesie uehementer impingebat, quasi de maximo naufragio emergentes illic quasi ad portum confugiebant, et quietem optate salutis se inuenisse gaudebant. Inter quos Gebehardus uir nobilissimus, frater Bertholdi II ducis de Zaringin, qui prepositus erat apud Xantum, mundana relinquens ad iam dictum se contulit monasterium  , et  sicut habitum mutauerat ad religiosum propositum, ita arripuit et dignitatem morum.



§ XLIu.

Igitur cum ex legatione apostolica Otto Ostiensis  episcopus Constantie aduenisset, et ipsam Ecclesiam pastore uiduatam propter damnationem Ottonis, qui ibi episcopus fuerat, inuenisset, habuit consilium uenerabilium Patrum et religiosorum catholicorum, qualiter eiusdem Ecclesie gubernationi 343 prouideret. Aderat tunc forte Willihelmus abbas Hirsaugiensis, uir, inquam, Deo et hominibus acceptus, quia erat litteris apprime eruditus et in regulari disciplina studiosissimus, humilis, mansuetus, mundi contemptor, monachorum et totius sanctimonie amator diligentissimus.



§ XLu.


Hic cum conuentui interesset et supradictum Gebehardum secum haberet, tractare ceperunt de eligendo episcopo catholico, quoniam spes non erat de Ottone damnato. Inter huiusmodi colloquia Gebehardus monachus retro altare B. Marie secesserat, ibique orationibus secretius uacabat. Quid multa? Eumdem Gebehardum episcopum Constantiensi Ecclesie eligunt, et post omnium unanimitatem, ipso rem prorsus ignorante, accedunt ad eum et dicunt quia Dei gratia, hec Ecclesia te sibi episcopum elegit hodie. Quo audito spiritus eius elapsus est, ita ut in terram corruens, quasi mortuus iaceret. Resumpto tamen spiritu inuitum eum fecit ipsa die, hoc est in festiuitate S. Thome, presbyterum et crastina die  ordinauit episcopum  . Otto uero depulsus possessionem eiusdem Ecclesie, que dicitur Colmbra  , adiit, ubique uno pene anno commoratus uitam finiuit.



INCIPIT LIBER TERTIUS.



§ I. Quomodo Hirsaugienses ad Domum Petri uenerunt.


Cum apud monasterium S. Gregorii pape, quod dicitur Domus Petri, uigor regularis uite iam iamque deficeret, et nec proficue esset, nec deesset, et Gebehardus III pontificalem sedem ex apostolica auctoritate apud 344 Constantiensem Ecclesiam obtineret, dolens in monasterio ecclesie sue contiguo defectum diuini ministerii excreuisse, interpellauit uenerabilem Willihelmum Hirsaugiensem abbatem, ut de suo monasterio regulares uiros ad Petrishusam dirigeret, per quos monasticus ordo inibi reuiuisceret. At ille, sicuti erat promptus ad omne bonum patrandum, misit egregios uiros et ualde religiosos, et cum eis Ottonem quemdam, qui eorum abbas esse deberet, si eius uita et mores post probationem eisdem complacerent.  Sed cum post modicum isdem Otto fratribus suis displiceret eiusque magisterio nequaquam subiici uellent ad monasterium suum redire iussus est.



§ II.

Luitoldus quoque abbas eiusdem monasterii, et Ruopertus scholasticus et alii quidam de prioribus fratribus, Hirsaugiensibus aduentantibus locum dederunt et ad Augense monasterium se contulerunt; quidam etiam se ad clericalem habitum transtulerunt. Iam dictus autem Ruopertus egregius erat magister in omnibus liberalibus disciplinis, sed et Bernhardus itidem eiusdem monasterii monachus summe sapientie et doctrine uir, qui tunc temporis ambo simul multitudinem magnam discipulorum in  eodem loco nutrierant, quoniam scholis preerant et plerosque ad optimam eruditionem prouexerant. Hic tamen, Bernhardus  , sed et Wernharius pari pene pollens eruditione, anathema fugientes, Hirsaugiensi se monasterio iam pridem sociauerant.



§ III. Quomodo Theodoricus aduenit, et de genere eius et conuersatione.

Igitur transmissi a Willihelmo abbate Hirsaugienses monachi, uiri ualde religiosi, monasterium Domus Petri subintrantes, et spiritalem militiam, prout destinati fuerant, fortiter exercentes, cum Ottonem sibi designatum 345 magistrum in breui reprehensibilem  in quibusdam deprehendissent, protinus eum ad suos remiserunt, et alium, qui eis preesse dignus esset, fauente Gebehardo episcopo destinari petierunt. Quapropter Willihelmus abbas optimo consilio usus, misit uenerabilem ualde uirum Theodoricum  , omni seculari et monastica eruditione apprime imbutum, et huic regimini satis idoneum.



§ Iu.

Huius pater Cuono comes concubinam habebat, nomine Bertham, sibi ualde dilectam, nec aliam uxorem duxerat preter eam, que ei tres peperit filios, corpore ualde formosos, animo uero non minus acutissimos, Luitoldum scilicet, Marquardum et Theodoricum. Sed Luitoldus et Marquardus, cum post obitum patris in ius Hartmanni comitis de Dilingin  cessissent, eo quod ex ancilla nati essent, facti sunt tamen in omni re militari acerrimi et nimis animosi, adeo ut rex Heinricus Luitoldum inter duodecim quos scelerum suorum semper secum conscios et fautores habuerat, assumpserit, quoniam erat fortis uiribus et celer ualde, et omni militari strenuitate conspicuus. Unde et ab eodem rege priuilegium libertatis promeruit tam sibi quam suis posteris omnibus.



§ u.

Theodoricus uero in primeuo iuuentutis flore illecebris carnis, prout animus suggessit, indulsit; sed maturius animum ab hac intentione cercuit, litteris quippe ad unguem erat instructus. Habitudinis optime, facundus lingua, forma satis ueneranda, monasterium  S. Uodalrici apud Augustam uindelicam petiit ibique se primitus monachum fecit. Sed quoniam uirus anathematis tunc temporis non solum clericos et laicos, sed etiam monasteriales quamplures infecit, uenerabilis Theodoricus huic se periculo subtrahens Hirsaugiam petiit, ac, se eidem monasterio socians, magisterio Deo digni abbatis Willihelmi se subiecit et sub hoc in omni regularis uite disciplina in tantum intra breue spatium excreuit ut non tantum subesse quantum eum preesse deceret. Tum primum cuidam Celle, que 346 appellatur Augia Leporis  , prelatus est, ac deinde  ad monasterium reuocatus, ac prior totius congregationis appellatus strenue per aliquod tempus prefuit.



§ uI. Quomodo Theodoricus ordinatus est.

Anno ab incarnatione Domini MLXXXuI Gebehardus tertius eiusdem nominis Constantiensis reuerendus episcopus, eximiis precibus impetrauit a Willihelmo diue memorie Hirsaugiensi abbate, ut uenerabilem uirum Theodoricum monasterio S. Gregorii, quod dicitur Domus Petri, dirigeret, quatenus eidem preesset et regularem uitam inibi iuxta normam sui monasterii institueret. Quod cum impetrasset et idem Theodoricus transmissus aduenisset, ex concordi petitione omnium fratrum ordinauit eum iam dictus episcopus abbatem eidem monasterio in festiuitate  S. Barnabe apostoli  , eumque dilexit, fouit et, in quibuscunque potuit, ei semper solatio fuit.



§ uII.

Ordinatus autem omni religiositati operam dedit, et animas et corpora subditorum omni sollicitudine procurauit, summa disciplina eosdem educauit, numerum discipulorum multiplicauit ita ut in breui plusquam quadraginta monachos et amplius quam quinquaginta barbatos fratres haberet, quibus omnem abundantiam uictus et uestitus tribuit eorumque uitam in magna districtione cercuit.



§ uIII.

Et quia chorus erat breuis, quoniam gradus, per  quos in sanctuarium ascendebatur, locum occupabant, gradus diminuit lapidum, et numerum ampliauit canentium, et lapides abstulit atque homines pro eis in locum ipsorum constituit; chorum quippe sanctuario pene cequauit, uno tantum gradu sanctuario supereminente, atque ita in choro stantibus locum dilatauit. . .



§ IX.

347 De ipsis autem gradibus quos de choro sustulerat, alia deinceps edificia decorauit. Lauatorium quippe fecit, ubi partem eorumdem graduum posuit et capitulum et totum in circuitu renouauit claustrum. Ambitum quoque celle muro circumdedit, sed et porticum super sepulturas antecessorum suorum abbatum fecit. Hec autem omnia et alia  dehinc narranda non ex redditibus, nec ex diuitiis eiusdem loci, sed ex donationibus fidelium consummauit, quoniam propter nouitatem munde uite, que nuper in istam processerat per eum prouinciam, omnes eum excolebant et amabant plures ei se suaque dedentes. Sed et episcopus Constantiensis Gebehardus quam maxime eum iuuabat dando, et quoscunque sibi ob culpas suas obnoxios tam clericos quam laicos ei committendo et, quoniam idem Pater facundus erat lingua, aurem benignam ei in  omnibus accommodando. Ad hoc accedebat quod omnibus nimis erat largus et sibimet ipsi parcus; nam corpus suum ieiuniis nimiis attenuabat, omnibus autem secum manentibus, sed et aduentantibus, omnem abundantiam tribuebat. Unde etiam semper in maximo angore erat positus, quoniam maximis debitis iugiter erat astrictus; attamen, quoniam in Domino sperabat, ipse facili largitate cuncta reddebat.



§ X.

Anno ab incarnat. Dom. MXCII, uenerabilis abbas Theodoricus capellam in meridiana plaga basilice secus sanctuarium in edito construxit in honore S. Uodalrici episcopi, et S. Nicolai, et S. Afre, atque SS. Ioannis et Pauli, uI Kal. Iulii dedicari  fecit. Collocauit autem ibi reliquias sanctorum. . .



§ XI.

Dein sequente anno, hoc est Dominice incarnationis MXCIII, indict. I, fecit capellam ex aquilonari parte sacrarii, eamque u Idus Sept. dedicari fecit in honore S. Dei genitricis Marie, et aliorum sanctorum, quorum reliquie ibi habentur. . . Ad hanc capellam conuentus omni die post uesperos et matutinos in honore S. Marie solemniter procedit, ibique post canticum et antiphonam atque orationem eius, uesperos siue matutinos de omnibus sanctis et pro defunctis canit.



§ XII.

348 Item anno Dom. incarnat. MXCIIII, indict. II,  Theodoricus abbas capellam S. Michelis renouauit et auxit; erat enim paruissima ita ut uix duodecim homines capere potuisset. Est quippe iuxta infirmariam, inter quam et iam dictam capellam erat edicula, in qua etiam plerumque infirmi cubabant; quam predictus abbas destruens capelle addidit, ac nouum altare fabricauit, eamque a uenerabili Gebehardo episcopo, tertio eius nominis, sicut et superiores, dedicari fecit  die Nonas Iulii in honore Domini et S. crucis, specialiter uero in honore S. Marie matris Domini, et S. Michelis archangeli et omnium sanctorum.



§ XIII.

Sed et capellam S. Andree augmentauit et eidem addita edificia barbatis fratribus deputauit, que  prius erant habitacula abbatum eiusdem loci. Ipsa autem capella erat ualde paruula, etc. . .



§ XIu. Quales discipulos habuit.

Habebat autem idem uen. Pater tunc temporis egregios uiros, ualde religiosos, optime forme et doctrine sub cura sua, in quibus erant Meinradus pridem abbas, de quo superius retulimus  , Bernhardus scholasticus, et Cuono, Wernharius de Alshusin caligans oculis, Gozhalmus et Eberhardus, atque Heinricus scriptor. Hi omnes ex antiquis  fratribus; sed et Sigiherus scolasticus, et Eppo, atque Gebehardus auus meus. . .

Bernhardus, quem etiam superius nominauimus, doctor erat eximius, monastice quoque discipline custos enituit diligentissimus. Hic quadam nocte uisionem uidit, quam ipse litteris comprehendit. . . .



§ Xu.

Erat alius quidam presbyter, Cuono nomine, in ipso monasterio, quem etiam antea nominauimus, uir, inquam, formosus ualde, ex prioribus monachis, qui etiam Rinaugiensis  monasterii regimen promeruit, illuc 349 quippe in abbatem assumptus fuerat; sed quadam die contra seruum ira commotus, eum cum pessulo incaute percussit,  ex quo ictu idem homo infirmari cepit et uitam finiuit. Ea pro culpa non solum presbyterii honore, sed et regiminis est priuatus dignitate. Ergo ipsum locum reliquit, et in prouinciam, que uocatur Riez, abiit atque in eisdem partibus pontificatus officium sibi fraudulenter usurpauit, ecclesias dedicauit, homines oleo confirmationis fallaciter perunxit et alia pontificalia officia peregit, et exinde non modicam sibi pecuniam aggregauit. Cumque in hoc uoluntati sue plene satisfecisset, depositis uanitatis sue infulis ad monasterium suum pristinum, hoc est Domum Petri rediit, et se magisterio uen. Theodorici abbatis subdidit. Cumque altaris officio iure careret, et tamen uir ualde idoneus esset, abbas  Theodoricus obnixis precibus apud Gebehardum episcopum impetrauit quod ei tandem missas agere concessit. . .



§ XuI. De Udalrico Brigantiensi.

Circa hec tempora multi familiaritatis magnam gratiam habebant apud uen. Theodoricum, eo quod ipse esset uir religiosus et prudens, et utilis actu et consilio: et ideo nobiles et diuites quique ad eum conueniebant undique et eius exemplo atque consilio proficere cupiebant. Inter quos Udalricus Brigantinus  comes uir nobilissimus et speciosus maximam habebat amicitiam cum eo et familiaritatem.



§ XuII.

 Et erat quidam solitarius, nomine Diedo, qui fecerat sibi oratorium et habitaculum in saltu qui  uocatur Andoltisbuoch  , et fecerat noualia 350 circa se, et uidebatur idem locus ad seruitium Domini opportunus. Postquam uero iam dictus solitarius in Domino pausauit, Udalricus comes rogauit uen. Theodoricum ut ibidem cellam edificaret, et regularem uitam inibi institueret: quod ille prorsus se facere abnegauit, nisi eumdem locum monasterio suo in proprietatem contraderet, ut si laboraret, aliquem inde etiam fructum perciperet. Inde diu habita deliberatione tandem comes consensit, et reliquias sanctorum, que in loco solitudinis iam dictus seruus Dei in oratorio suo habuerat, ad monasterium S. Gregorii transmisit, ac postea eumdem locum, qui uocatur Andoltisbuoch, et aliam possessionem, que dicitur Hasuunouwa  Petrishusensi  monasterio in perpetuam proprietatem et ministerium fratrum Deo et S. Gregorio per successiones temporum ibidem iugiter seruientium coram idoneis testibus absque ulla contradictione contradidit ea conditione, ut ibidem cella edificaretur, et monachorum habitatio pro facultate loci iugiter haberetur.



§ XuIII.

Hac donatione peracta cepit abbas Theodoricus eumdem locum incolere, et multo labore atque sumptu oratorium ibi et claustrum ex ligneis tabulatis construxit, quod in honorem S. Petri apostoli dedicari fecit, et, deputatis illuc idoneis fratribus, Meinradum  , de quo etiam superius retulimus,  eis prefecit. Cumque aliquandiu illic demorarentur, et numerus fratrum augeri cepisset, et propter longitudinem et difficultatem itineris uictualia et queque necessaria illic deferre minime potuissent, eo quod idem locus longe in saltu situs esset, inierunt consilium ut cellam ad Brigantium transponerent, ubi fratres facilius et opportunius necessaria habere potuissent.



§ XIX.

Igitur abbas Theodoricus uenit ad locum qui dicitur Brigantium, et secum adduxit Gebehardum episcopum, et Meinradum, atque Uodalricum comitem cum aliis huic negotio necessariis, ut uiderent ubinam cella edificari debuisset, quoniam quidem  eam de saltu permutari placuisset. Diu ergo de his habita deliberatione placuit illis, ut, iuxta ecclesiam  eiusdem 351 loci fieret, si Ludewicus  comes suam partem eiusdem ecclesie ad hoc permittere uoluisset; est enim ibi ecclesia baptismalis, cuius medietas sicut et silue et omnium reddituum earumdem partium pertinet ad Plulindorfenses proceres, sicuti et altera medietas ad Brigantienses. Itaque Ludewicus comes nequaquam acquieuit ut partem suam traderet. Qua de re cassato priori consilio uerterunt se alio. Et quoniam prior cella quamdam casellam iuxta possederat, hanc adierunt et circumquaque inter fruteta locum opportunum quesierunt, ac Domino premonstrante inuenerunt. Nam uen. Gebehardus dum orando circumiret, et loca circumspiceret et exploraret, uno in loco repente substitit et ibi cellam fieri iudicauit.



§ XX.


Omnium ergo uotis in idipsum concordantibus, cepit Theodoricus ibi cellam construere, et sumptu atque stipendio sui monasterii, cui idem locus, sicut et prior, in proprietatem traditus fuerat, primo quidem oratorium, deinde claustrum  , omnia ex tabulatu ligneo edificauit et in honore S. Petri dedicari fecit; Meinradum autem ibidem abbatem constituit, sicut et olim apud Domum Petri fuit. Ipse tamen frequenter eum locum uisitabat et eius utilitatibus prospiciebat. Nam fere per quinque annos, quidquid de Eichstettin ad Petrishus uenire debuerat, ad edificationem harum duarum cellarum expendebat. Ad hec sacras uestes et libros ac sanctorum reliquias, tam eas que primitus directe  fuerant de Andoltisbuoch, quam alias multas et magnificas .



§ XXI.

Deinde cum idem locus proficere cepisset et ditescere, ceperunt tractare qua ratione idem locus libertate possit donari. De hoc igitur diu habito consilio inuenerunt, nullatenus hoc melius posse fieri, nisi ut comes Udalricus Petrishusensi monasterio predium, quod dicitur Biginhusin  , quod pater suus olim donauerat, redderet, et ipse uersa uice Brigantium a monasterio reciperet. Siquidem idem comes adhuc adolescens 352 filiam Wernheri comitis de Habichisburc  sibi desponsauerat, et ei sponsalia iuramento firmauerat; sed priusquam eam acciperet, deuenit cum Welfone duce ad Chalaminzam   , et concubit latenter cum Bertha filia Ruodolfi  regis, remque uoluit latere; sed puella promulgauit, sicque factum est ut propinquorum  eius potentia ipsam in matrimonium accipere cogeretur, et iuramentum quod filie Wernheri iurauerat emendauit, et omnia que illi spoponderat de suis propriis reddidit. Unde factum est, cum quorumdam suorum ministerialium redditus et beneficia illuc daret, et eos alias poneret, ut etiam quosdam ad Biginhusin transferret, quorum posteritas adhuc ibi uiget. Ergo ex hac, ut opinor, occasione idem predium monasterio subtractum fuerat.



§ XXII.

Igitur, ut superius dictum est, ut Brigantium reciperet Udalricus comes, monasterio quidem Petrishus Biginhusin restituit, et de Andoltisbuoc et Hasuunouwa nichil est gestum. Sed quod primitus  fuerat actum remansit intactum; ex negligentia autem nostrorum cessit in usum Brigantinorum, quamuis etiam concambium Brigantinum non fuerit legitimum; quoniam et Biginhusin prius monasterii fuerat, et hoc tunc iure etiam sine cemptione restitutum quod fuerat fraude ablatum. Pro ornamentis autem et utensilibus ecclesie tam in sacris uestibus et metallis et libris quam in sanctorum reliquiis, que a monasterio illuc fuerant directa, ut illic permanerent, data sunt XXX talenta. His ita gestis ceperunt ecclesiam ex lapidibus edificare.



§ XXIII.

Per idem tempus Udalricus comes perrexit ad Bretingen, et ibi per aliquot dies morabatur cum  multitudine suorum; et quadam die iuuenculi post prandium ascenderunt iuxta in supercilium montis excelsi, et ceperunt saxa euoluere in uallem iocandi gratia. Et ecce unus nomine Opertus saxum euoluit, et ut se obseruarent, qui subtus in ualle erant, proclamauit. Accidit autem ut comes Udalricus econtra deambularet, et 353 ictum lapidis declinare noluit, sed saltu transilire uoluit, sed lapis eum in tibia percussit et confregit, et non multo post mala uesica accreuit, eumque in breui exstinxit  . Itaque Brigantium delatus, cum ecclesia necdum esset dedicata, insepultus seruabatur, quousque episcopus ad dedicandum oratorium conuocaretur. Abbas autem Theodoricus audiens eos  murmurare, quod Biginhusin in suum ius iterum uellent retrahere, nullatenus episcopum permisit ut ecclesiam dedicaret, antequam Bertha relicta Udalrici cum manu filiorum suorum Rudolphi et  Udalrici  Birginhusin coram plurimis et libertis et seruilibus S. Gregorio perpetuo in proprietatem confirmaret. Et sic Brigantium in libertate dimissum, ea tamen conditione, ut ibi habitantes semper respectum ad Domum Petri haberent, consilium et auxilium, regimen et abbatem inde haberent, et unum atque idem essent. Atque ita demum oratorium est dedicatum, et corpus Udalrici inibi sepultum.



§ XXIu. De Waginhusin.

Et erat uir nobilis, cui nomen Tuoto, qui predium suum apud Waginhusin  , et alia omnia que habebat ac semetipsum ad Scafhusin obtulit, et aliquanto tempore ibi in sancto proposito deguit. Postea se et omnia, que illuc tradiderat, subtrahens,  tantis eos molestiis afflixit ut ei tandem tria predia traderent, et se abdicarent, scilicet Waginhusin, 354 ubi iam cellam fecerant, Capellam et Honstetin, ut saltem ipsi cetera quiete possiderent. Hoc patrato idem Tuoto iam dictam cellam Waginhusin cum omnibus appendiciis suis Constantiensi ecclesie tradidit, astante Scafhusensi abbate Adilberto, et eius aduocato Adilberto comite de Morisberch  et pluribus ex fratribus, nec contradicentibus; actum in publica synodo Constantie coram plurimis idoneis testibus. Gebehardus autem episcopus traditum sibi locum Theodorico abbati commendauit, et ipse fratres idoneos illuc adduxit, per quos eumdem locum multis annis excoluit. Post hec Scafhusenses et heredes Tuotonis ceperunt ipsum locum addicere  asserentes, eum ad se iure utrique pertinere, ac per hoc incremento eius usque in presens maximum impedimentum fuere.



§ XXu. De Heinrico rege.

Per idem tempus grande schisma erat in Ecclesia propter excommunicationem Heinrici regis, et eius intrusi Wiperti, aliis his, et aliis Ecclesie fauentibus: ac per hoc aliqui episcoporum propriis pellebantur et peregre uagabantur. In quibus Diemo Iuuauensis  archiepiscopus multis diebus exsul, cum Gebehardo Constantiensi episcopo apud monasterium Domus Petri morabatur, ac postea Hierosolymam  profectus, in ipso itinere a paganis captus, et Corozaim ciuitatem perductus et custodie mancipatus, ac postremo martyrio coronatus est.



§ XXuI.

Igitur rex Heinricus abbatem monasterii S. Galli  patriarcham apud Aquilegiam constituit, et utramque potestatem habere permisit, pro eo quod semper erroribus eius toto adnisu fauebat, qui a Wiperto ordinatus contra catholicos tyrannidem exercebat. Ea de causa etiam regem instigauit ut uenerabilem Gebehardum Constantiensem episcopum depelleret, et 355 alium pro eo constitueret, eo quod ipse nunquam ei uel alicui fautorum suorum ulla ratione communicare uoluisset. Erat enim idem Gebehardus tunc temporis legatus et uicarius apostolicus in Theutonicis partibus. Iam dictus ergo  Udalricus diu cum rege conspiratione habita demum obtulit ei unum de monachis suis, nomine Arnoldum de Sanctomonte progenitum, promittens ut, si ei episcopatum daret, ipse eum absque eius labore intruderet. Itaque cum rex uotis eius satisfecisset, ille domum regressus cum magna manu militari Arnoldum Constantiam adduxit; sed ciuibus, ad arma concurrentibus et forti pertinacia resistentibus, inacti recesserunt  .



§ XXuII.

Item Heinricus fratres Arnoldi aduocatus de Sanctomonte congregata multitudine suorum aduenit, et in monasterio S. Gregorii tyrannidem exercuit. Nam uictualia fratrum temeraria manu inuaserunt, gladios suos in eorum animalibus probauerunt et  multa flagitiosa perpetrarunt. Inter has uarias et multimodas conflictationes Gebehardus episcopus munitionem sibi construxit in capite Rheni fluminis, in ipsis fluentis, ut ipse inibi tutus manere potuisset. Ad ultimum tam frater eius dux Bertoldus quam ceteri omnes pene corrupti sunt muneribus, et abominabiles facti sunt ei, et non erat qui ei faceret bonum, usque ad unum Theodoricum, quem in omnibus tribulationibus reperit fidum.



§ XXuIII.

Itaque eorum perfidie locum dans recessit, et usquequaque per regnum uicem domni apostolici  magna cum gloria quamuis exsul exercuit. Deinde quasi effrenati cum magno strepitu Arnoldum adduxerunt, et cathedre Constantiensis Ecclesie in Purificatione S. Marie imposuerunt, anno ab Incarnat. Dom. MCIII. Hec werra per duodecim fere annos protracta, nunc ad perfectum malum est perducta. Postquam autem Arnoldus episcopatum obtinuit, confestim misit, et congregationem Domus Petri obnixe postulauit ut quiete ac pacifice in monasterio suo residerent, et Domino 356 seruirent, seque promisit nullam eis molestiam omnino illaturum. Ipse autem Romam perrexit, et a Wiperto  consecrationem accepit.



§ XXIX.

At Theodoricus abbas nullam quietem post discessum  Gebehardi episcopi habere passus, quoniam eum ut animam suam dilexit, sed ipso anno, hoc est MCIII reliquit monasterium suum, et monachos suos atque barbatos fratres dispertiuit et commendauit per monasteria, ipse uero assumpsit secum duodecim quos elegit, et eos secum in Baioariam duxit, ad monasterium quod dicitur Wezzinisbrunnin  , et ab Adilberone uenerabili abbate eiusdem loci honorifice susceptus, et caritatiue cum suis omnibus per aliquot menses habitus est.



§ XXX.

Deinde quidam nobilissimus uir et religiosus, nomine Fridericus, tulit eos inde et commendauit eis cellam, quam ipse ceperat in loco suo proprio in excelso monte, qui uocatur Castellum  ,  omnique eos humanitate fouit et honorauit. Denique idem bone memorie heros, Fridericus nomine, habebat filium Ottonem nomine, summe nobilitatis et decoris uirum, qui una cum patre et cum aliis proceribus eiusdem prouincie cognatis uidelicet et propinquis atque amicis suis, uenerabilem Theodoricum et fratres eius summo honore excolebant, et locum magnis diuitiis cumulabant in tantum, ut in breui multos sibi fratres aggregaret, et monasticam uitam honestissime inibi ordinaret.



§ XXXI.

Recedente ergo Theodorico de Domo Petri, hi, qui tunc remanserant, constituerunt Wernherum quemdam, de Epfindorf natum, sibi in abbatem,  et obliti regularis discipline quam didicerant, remissius agere ceperunt. Arnoldus quoque intrusus episcopus beneficia inde suis, concedere cepit, 357 quod nulli unquam episcoporum facere licuit. Postquam  autem Wernherus cum suis fautoribus et Arnoldus cum suis res monasterii ad ultimam penuriam et inopiam perduxerunt, ipse relicto abbatis nomine ad Theodoricum se in Baioariam contulit, eique se subiecit, quique eum benigne suscepit, eique officium altaris inuito episcopo Gebehardo restituit; sed non diu permansit cornu peccatoris  .



§ XXXII. De Heinrico u rege.

Anno denique MCu Heinricus filius Heinrici regis tertii  recessit a patre excommunicato, et consentientibus principibus regnum contra patrem arripuit. Inde maxima exorta est occasio rixarum; nam ipse pater Heinricus, cum non posset filium ad se reuocare, congregato exercitu omnes fautores eius rapinis et incendiis maximis lacessiuit, nunquam  tamen pugne facultatem prebuit.



§ XXXIII.

Heinricus ergo postquam regnum obtinuit, confestim expulso Arnoldo Gebehardum cum maximo honore in episcopatum suum restituit. Theodoricum abbatem confessorem sibi elegit, et monasterio suo restituit eique triginta marcas argenti transmisit, e quibus abbas res monasterii dissipatas opportune et utiliter reparauit.



§ XXXIu.

Deinde Heinricus senior, et Heinricus iunior generale colloquium Mogontie fecerunt, ubi pater filio sceptrum regni et coronam cum ceteris regalibus tradidit, ipseque se ante Gebehardum, utpote sedis apostolice legatum, in terram prostrauit et  multum flens absolui se ab excommunicatione postulauit. Quod ille facere se propterea renuit, quoniam timebat ne si forte eum absoluisset, regnum ad eum iterum transiret, et fieret error posterior peior priore  . Attamen, cum non post multum Spire obiisset, filio apud Pascalem papam impetrante, ecclesiasticam sepulturam 358 promeruit propter satisfactionem, quam prostratus publice coram clero et populo facere non erubuit  .



§ XXXu.

Itaque uenerabilis Theodoricus cum monasterium Castellense fundasset, basilicam edificare , fratrum congregationem collegisset, uenerabilem uirum Altmannum  abbatem eis constituit, et ipse cum suis ad Domum Petri remeauit.



§ XXXuI.


Post hec Hartmannus comes senior  de Dilingin rogauit eum ut in montem, qui uocatur Nernistheim   , ubi ipse regulares canonicos constituerat, ipse pater Theodoricus monachos adduceret, et monasticam ibi uitam institueret. Cuius petitioni assensum prebens adduxit idoneos uiros, Bernoldum, quem priorem fecit, Gebinonem auunculum meum, Wernherum superpositum  suum et alios eidem loco sufficientes. Et ut semel dicam de iam nominato Wernhero, cum in eodem loco operibus preesset, et licenter ageret, quecunque uellet, et a cunctis contra meritum suum honoraretur, cum iam esset senex, recessit, et habitum monachilem deposuit et secularem assumpsit; et cum cuidam turrim edificaret, morte preuentus periit.



§ XXXuII.

Anno MCX  Heinricus u rex magnus maximo  cum exercitu Romam gloriosissime perrexit ut a papa imperator fieret; sed cum papa inuestituras quas reges usque tunc licenter pro uelle suo tribuebant, ab eo reposceret ut electio libera fieret, ille iratus Paschalem papam in captiuitatem redegit, cardinales iniuriauit, infinitas rapinas et cedes Romanis intulit: Romani quippe bellum ei intulerunt, sed rex uictor existens inenarrabiles cedes exercuit.



§ XXXuIII.

359 Interim ergo reuerende memorie Gebehardus Constantiensis episcopus de hoc seculo migrauit  , et dum rex apostolicum in custodia haberet  , uenit nuntius qui regi obitum Gebehardi episcopi nuntiauit, et ei uirgam pastoralem et annulum  detulit. Que ille continuo Udalrico filio Hartmanni  comitis de Dilingin prebuit, et Constantiensibus episcopum designauit. Postea uero apostolicus et rex sibi inuicem conciliati, et ipse ab eo imperator consecratus recessit. Et tamen Udalricus ipsum papam infestissimum habuit, eo quod interim, dum ipse captus tenebatur, a rege inuestitus erat, nec unquam, dum ipse uixit, consecrationem impetrare potuit, ac propterea octo annis, quibus Paschalis superfuit, episcopatum absque consecratione tenuit.



§ XXXIX.

Cum ergo Nernistheimensis  cella ad hoc peruenisset, ut abbati idonea esset, Theodoricus abbas quemdam senem, Sigibotonem nomine, de  Hirsaugia adduxit, eumque abbatem constituit. Qui cum aliquanto tempore sine consecratione preesset  et laborem sufferre non posset, reliquit ipsum locum et rediit ad monasterium suum. Quapropter Theodoricus iterum rogatus Wernharium de Alshusin oculis caligantem, suum ueteranum monachum, abbatem constituit, qui etiam aliquandiu absque consecratione prefuit.



§ XL.

Factum est autem ut quodam tempore Udalricus Constantiensis electus graui necessitate pro acquirenda pecunia constringeretur. Ecce autem Theodericus abbas per idem tempus quoddam predium Totirnhusin  dictum pro decem marcis uendiderat, eo quod illud redemi non poterat ab his, quibus illud Lambertus de Birhtilingin iam antea concesserat, qui 360 illud monasterio tradiderat. Ergo  hac opportunitate inuenta abbas dedit Udalrico electo octo marcas pro quadam augia Rotse  dicta, ubi olim quidam religiosus et Deo deuotus monachus, nomine Ratperonius, basilicam magnam construxerat, cuius sepulcrum Deus crebris miraculorum signis clarificauerat; ipse quippe beatus Ratperonius eumdem locum a nobilitate, que tunc apud Arnanch  floruerat, pro deuotione in proprietatem acceperat, et ipse eum Constantiensi Ecclesie tradiderat ea spe ut inde sublimaretur, sed ea spes frustrata erat. Postquam autem eum uen. Theodericus emerat, priuilegium tale conscriptum pro eo esse constat.



§ XLI.

Notum sit omnibus qualiter Lampertus de Birthilingin,  homo nobilis, duo predia, que sui iuris erant, ex hereditate parentum suorum, unum apud Geilinouwa, aliud apud Totirnhus dedit ad monasterium S. Gregorii pape, quod dicitur Petrishusa, ad seruitium fratrum, qui illic die ac nocte Deo deseruiunt, absque ulla contradictione, in manum Heinrici  aduocati eiusdem monasterii, coram idoneis testibus. Sed cum idem Lampertus unum horum, hoc est Totirnhus, non posset redimere ab his, quibus illud in beneficium concesserat, consilio accepto abbas eiusdem monasterii Theodericus uendidit iam dictum predium, quod dicitur Totirnhusa, pro decem marcis, et occasione inuenta dedit ex hoc ipso pretio octo marcas pro quadam insula in pago Nibilgouwe, que uocatur Rotse, que ad Constantiensem  Ecclesiam pertinebat, et episcopus eiusdem Ecclesie Udalricus, accepto iam dicto pretio, id est octo  marcis, tradidit eamdem insulam cum oratorio eius, et omnibus ad ipsum pertinentibus, agris scilicet, pratis et aquis, nemoribus, quesitis et acquirendis, adnitente et tradente atque accipiente aduocato Heinrico de Sanctomonte, ad monasterium S. Gregorii pape, cui nomen Petrishusa, ad usum fratrum eiusdem monasterii. Et iam dictus episcopus eamdem insulam cum omnibus suis appendiciis de iure sue ecclesie transfudit in ius monasterii legitima traditione, et eamdem traditionem confirmauit coram canonicis Constantiensis Ecclesie, et aliis idoneis testibus.



§ XLII.

361 His temporibus  rebellabat regi Moguntinensis electus Adilbertus, cuius consilio et  auxilio, ut tunc ferebatur, omnia illa mala egerat que Rome perpetrauerat; sed nunc eum regno priuare conabatur, quasi pro uindicta apostolici, sed uerius pro ambitione magis quam pro iustitia. Quem imperator captum in carcerem posuit, et multis diebus acerrime afflixit. Ad ultimum ad petitionem Moguntinensium relaxatus, et imperatori reconciliatus, post breue iterum scintillam emisit, qua totum regnum inflammauit. Nam ipse et Fridericus Coloniensis archiepiscopus anathema super imperatorem infamarant, eo quod apostolicum in captiuitatem redegerat, et intra breue tempus totum regnum ita ab eo auerterunt ut in Theutonico non posset subsistere, sed Friderico duci Sueuorum, filio sororis sue summam rerum commendauit et ipse in Italiam  secessit.



§ XLIII.

Eo tempore, quidam senex monachus, nomine Amilhardus, in cenobio Domus Petri cum de hoc seculo migraret, sicut ipse abbas Theodericus palam in capitulo referebat, audite sunt uoces canentium angelorum et eiulantium demoniorum.



§ XLIu.

Anno ab incarnat. Dom. MCXuI  Udalricus Constantiensis electus, nimio tedio affectus pro diutina dilatione sue ordinationis, multis precibus exoratum Romam transmisit abbatem Theodericum, sperans quod ipse sibi licentiam consecrationis ab apostolico impetraret pro familiaritate quam dudum apud ipsum papam habebat, pro multis collatis beneficiis  eiusdem nuntiis. Profectus ergo Romam Paschalem papam pro Udalrico interpellauit, sed nichil profecit; hoc itinere fuit cum eo Gebino auunculus meus. Iterum secundo misit eum pro eadem causa; sed in priore profectione satis accurate et se et locum procurauit; in secunda uero uix fratres suos salutauit et multis debitis inuolutos reliquit. Itaque per totam illam estatem per Italiam uagabatur, et aliquando quidem ad papam, aliquando uero ad imperatorem. Sed cum diutius ibi moras faceret, Udalricus secutus 362 est eum et apud imperatorem  mansit, quem tunc papa et ceteri utpote excommunicatum abominabantur.



§ XLu.

Igitur cum abbas Theodericus cum suis se in insolito calore estatis Rome incautius obseruarent, circa Kalendas Augustas mori ceperunt. uidentes autem periculum sibi imminere, a Roma recesserunt qui adhuc superstites fuerunt et ad Sutriam se contulerunt. Ibi itaque omnes pariter infirmati migrabant, donec illum solum infirmum relinquerent. Quid, inquam, ille tunc angoris, quid meroris, quam amaram mortem hauserit, uiderit qui uelit, cum nullum suorum remansisse conspiceret se solum peregre et rebus et sociis orbatum moriturum. Contubernia mulierum ab ipso initio conuersionis  sue semper ut pestem deuitabat. Nullus etiam uiro rum corpus eius nudum non dico contrectare, sed nec uidere unquam potuit, quoniam uerecundus et pudicissimus fuit. At tunc ad hanc miseriam uenit ut muliercularum ministerio contentus fuerit, que ei sternebant, ponebant, et subleuabant et balneabant, atque cetera ministeria, que ei necessaria fuerant, peragebant.



§ XLuI.

Cum congrua ergo penitentia transiit de conualle lacrymarum ad gaudia ciuium supernorum, translatus, ut credimus, ad ethera Iu Non. Augusti. Sepultus est uenerabiliter apud quoddam oratorium eiusdem ciuitatis, ac postea translatus in ipso sanctuario eiusdem oratorii in occidentali plaga contra altare  positus est in sarcophago lapideo. Reliquorum obitus diem ignoramus, qui cum eo peregrinati sunt, id est, Sigifridi presbyteri, Operti barbati et trium laicorum, Eberhardi, Reginboldi et Gozobaldi.



§ XLuII.

Placentine autem ciuitatis episcopus huiuscemodi litteris eius exitum intimauit:

»A.  , Dei gratia Placentine Ecclesie episcopus, canonicis et omnibus sancte Constantiensis Ecclesie fidelibus fraternam in Christo dilectionem.

»Gratias agimus inspectori cordis et renum Domino, quia uisceribus matris 363 Ecclesie feliciter incorporati, nobiliter procreati, lacte ipsius gratanter incrassati, solido eius pane confortati in uirile robur excreuistis, et per hoc cum gaudentibus gaudere,  cum flentibus flere, in prosperis uel aduersis medium decenter tenere plenarie didicistis. Igitur de obitu confratris nostri, scilicet abbatis de Petrishusen, hominis, inquam, Deo dilecti, non turbetur cor uestrum, sed potius gaudeatis, qui feliciter migrauit, certa pro incertis, pro temporalibus eterna commutauit, et quia credita sibi talenta multiplicauit, ut fidelis et prudens dispensator in gaudium Domini sui letanter introiuit. uere credendus est regionem uiuorum intrasse, quia scimus et testimonium perhibemus eum in confessione pura et penitentia condigna  per nos exitum suum consummasse. Quapropter orationibus uestris et totius Ecclesie eum diligenter commendamus. De cetero certos uos facimus, confratrem nostrum, electum autem uestrum, dominum Udalricum  bene ualere, nos quoque cum omnibus cepiscopis nostris causam ipsius et Ecclesie sue peragendam unanimiter in Christo suscepisse. Orate pro nobis. Obitus supra memorati confratris nostri abbatis Iu Non. Augusti.«



§ XLuIII.

Itaque cum he littere Constantiam perlate fuissent, canonici unanimiter monasterium adierunt, easque omni congregationi perlegerunt. Ortus est luctus intolerabilis ab omnibus, et planxerunt cum ualde, etiam hi qui parum boni ab eo consecuti fuerant.  Res quas reliquit, imperator Udalrico ex integro reddi iussit, quas ille expendit, nec fratribus aliquid dedit ac de cetero eidem monasterio semper ingratus exstitit



§ XLIX.

Ordinatus est uenerabilis abbas Theodericus anno ab incarnat. Dom. MLXXXuI, centesimo uero tertio, ex quo fundatum est monasterium, triginta annis  prefuit, et sic in pace quieuit in senectute bona anno ab incarnatione Domini MCXuI, ex quo fundatum est monasterium centesimo trigesimo tertio. Bibliothecam nobiliter augmentatam reliquit; nam libros quos acquisiuit, ipse subnotari precepit . . . . .



§ L.

364 Erat autem idem Pater procerus statura, optime habitudinis, subductis superciliis, ueneranda canitie, submissa uoce pre abstinentia, orationibus et lacrymis intentus, bonis amabilis, uitiosis horribilis, dicens magistrum debere esse in capitulo ut leonem, in conuentu ut patrem, ad mensam ut matrem. Ipse quoque erat monastice discipline et consuetudinis diligentissimus custos, ad hoc etiam subiectos instigans, litteris optime eruditus. Corpus  suum crebris ieiuniis macerabat, uirgis etiam semetipsum sepius cedebat, maxime in secreto noctis silentio. Nullum diuinum officium publice agebat, neque cantando, neque legendo, et quamuis ipse facere non posset, alios tamen studiosissime et honestissime agere, diuinum opus facere, equisono cantu delectabatur, adeo ut plerumque in lacrymas moueretur, gracilem uocem uiros cantare omnino prohibebat.



INCIPIT LIBER QUARTUS.



§ I.De electione Bertolfi abbatis.


Peruulgato obitu uenerandi patris Theoderici, congregati sunt canonici Constantienses, et uenerunt ad monasterium Domus Petri et intrauerunt capitulum fratrum, atque perlectis litteris tam de  obitu abbatis quam etiam de exhortatione Udalrici electi episcopi, qua hortabatur fratres ad eligendum abbatem, existimabant canonici quod eorum arbitrio electio futura esset; quam et statim perfici hortabantur. Tunc seniores modeste et humiliter respondebant non posse hoc ita prepropere peragi negotium, sed moroso consilio per orationes ad Deum fratres inter se deliberare, et prudenter pertractari oportere quem ad hoc assumant, ut ei animam et corpus suum, resque monasterii atque ipsum locum committerent, nec aliquem huic dicebant electioni debere interesse, nisi qui etiam electo uelit subesse. Aderat tunc forte Cuono uen. abbas in Altorf  , qui familiaris 365 eidem monasterio semper existebat; cumque canonici contenderent  interesse electioni se debere, omnis simul congregatio cepit uno ore contradicere, et fecerunt eos abire. Deinde habito inter se consilio elegerunt Bertolfum uen senem, qui iam diu in eodem monasterio prioris fungebatur officio, nullusque omnino alienus huic interfuit electioni. Wernharius  quippe, qui ad Nernistheim  abbas datus fuerat, tunc aderat, et principalem sedem occupauerat. Ordinatus est autem a Witone Curiensi episcopo anno MCXuI  .



§ II.

 Deinde, sequenti anno, Paschalis papa obiit et Gelasius successit  . Tunc ordinatus est Udalricus episcopus a Mediolanensi archiepiscopo, ac deinceps familiaris Romanorum fuit. Imperator autem comperto obitu Paschalis festinanter Romam aduenit, sperans quod electio pape per manus eius transitura foret. Sed Gelasius iam ordinatus, audito imperatoris inopinato aduentu, per noctem aufugit, nec ullo modo eum uidere uel exspectare uoluit. Quem cum imperator ad se reuocare non posset, constituit sibi alium, nomine Burdinum  , et appellauit eum Gregorium, sed Gelasius utrumque excommunicauit. Burdinus imperatoris potentia Romam obtinuit, Gelasius autem uniuersitatem Ecclesie



§ III.

 Antehac, eodem tamen anno Dominice incarnat. MCXuII, III Non. Ianuarii, circa tertiam noctis uigiliam, et iterum in ipsa die undecima fere hora, terremotus ingens factus est longe lateque per orbem, ita ut ecclesie multe et quedam urbes ex immensa concussione subruerentur . . .



§ Iu.


Per idem tempus matrona quedam nobilis, nomine Azala, dedit predium suum ad monasterium S. Gregorii pape, quod habuit ipsa apud uillam, que dicitur Pfruwanga  , et ipsa in eodem cenobio usque ad 366 finem uite sue in habitu spirituali permansit. Quod tamen predium Bertolfus abbas a filiabus et sororibus eius multa pecunia uix redemit.



§ u.

 Erat quidam nobilis in pago Lintzgo, nomine Cuono; huius erat uilla, que cognominatur Pfruwanga, a parentibus sibi iure hereditario ex integro relicta. Hic genuit duos filios, quorum unus Meguizo, alter uero Cuono dicebatur. Hi ergo patre  mortuo diuiserunt inter se iam dictam uillam Pfruwangam. Post hec unus eorum, qui dicebatur Meguizo, dedit suam partem ecclesie Sancte Constantiensi ea conditione, ut ipse, quandiu uiueret, et postea heredes eius, tam inuestituram ecclesie quam aduocatiam sine ulla contradictione possiderent. Frater autem eius Cuono duxit uxorem, et ex ea duos genuit filios, quorum uni nomen erat Wezil, alteri uero Gebino. Igitur Wezil patre defuncto addidit ecclesie apud Pfruwanga de suo proprio capellam unam, eamque dedicari fecit in honore S. Nazarii mart. et de suis propriis seruis dedit illuc in dotem unum, nomine Gisilmarum, dans eidem uxorem ingenuam, nomine Azalam, quorum posteri omnes, sicut hodie cernitur, ad eamdem pertinent  capellam. Frater quoque eius Gebino predium suum apud Ringginwilare  dedit ad monasterium S. Gregorii pape, Petrishusin dictum, aliaque perplura bona illic tunc degentibus ministrauit, et usque ad obitum suum illic permansit. Igitur Wezil, de quo superius diximus, frater Gebinonis, accepit uxorem, que ei peperit filium, nomine Cuononem. Pontifex uero Ruomaldus predium, quod supradictus Meguizo ad S. Constantiensem ecclesiam obtulerat, Heinrico aduocato de Sanctomonte in beneficium concesserat, et ipse Bennoni de Speichin  concessit. Iste scilicet Benno primitus litigare cepit cum Cunone pro aduocatia apud Pfruwanga, quam omnes progenitores ipsius Cunonis absque ulla contradictione habuerant; et eousque inter eos certatum  est, donec temporibus Gebhardi III eiusdem nominis episcopi Constantie, in synodum eadem causa uentilanda perlata est. Itaque cum querela pro eadem causa esset perlata, et episcopus a synodo sententiam  quereret et diuersi diuersas sententias proferrent, ad 367 ultimum interrogabatur Luitoldus  comes de Achalmin quid sibi pro hac causa uideretur, eo quod ipse esset maior natu, et recti uerique tenax. At ille dixit sibi omnino iustum uideri ut, per quorum parentes Ecclesia idipsum predium possidere uideretur, ab eis priuilegium aduocatie siue inuestiture nulla ratione tolleretur: et in hac sententia ea die synodus quoque terminata est. Igitur ipse Cuno, de quo agimus, retenta aduocatia et inuestitura accepit uxorem et genuit filium, nomine Conradum, et quinque filias, quarum uni nomine Azala, dedit quidquid ipse in Pfruwanga possidebat; cuius aduocatus erat frater eius Conradus, qui apud Frikkinga  habitauerat.



§ uI.


Post hec Heinricus  uir nobilissimus et prudens ad extrema uite perueniens dedit monasterio dimidiam partem predioli apud Elinchofin  , alteram uero medietatem dedit uxor eius Rihinza moriens, sub ea tamen conditione ut in anniuersario die utriusque fratribus inde ministretur cum pane et uino et piscibus.



§ uII.

Audiens autem Adelbertus Moguntiensis archiepiscopus obitum Heinrici misit litteras, in quibus mandauit Udalrico episcopo ut proiiceret corpus Heinrici de cemeterio, aut diuinum opus in ipso monasterio cessaret, quousque ipse ibi iaceret. Cum enim Heinricus imperator in Italia esset, et Fridericus  dux Sueuorum Moguntiensem Ecclesiam deuastaret  propter rebellionem qua Adelbertus eiusdem Ecclesie archiepiscopus imperatori rebellabat, idem Heinricus de Hirzisegga duci adiutorio fuit, ac ob hanc causam archiepiscopus eum de cemeterio eiici uoluit. Ipse autem Udalricus suis manibus eum sepelierat, et inter ipsas eius exsequias eius penitentie grande testimonium perhibuerat. Attamen in ipsa feria u 368 Cene Domini opus Dei in ipsa ecclesia fieri prohibuit, et rogatus a fratribus flebiliter ut propter animam Theoderici abbatis, qui in eius obsequio mortem subierat, saltem in ipsis paschalibus festis cantare permitteret, iurauit per animam ipsius et per omnes animas quod non permitteret, et ita stricte obsignauit ut nec  priuatas orationes quemquam in ecclesia, uel in capellis ipsi adherentibus, facere concederet. Sed uix concessit rogatus, ut apud S. Mariam iuxta infirmariam officia diuina celebrarent. Actum anno Dom.  incarnat. MCXXI. Perrexit autem ad archiepiscopum primo Waltherus, deinde Wisericus, monachi eiusdem loci, cum deprecatoriis litteris, et tandem miseratione permotus indulsit Deo seruire et mortuum quiescere.



§ uIII.

Eo anno imperator uenit Augiam, ibique festum S. Marci egit, indeque Constantiam uenit ipse et regina regis Anglorum filia  . Sed nullus clericorum fere ibi stetit, quoniam episcopus discessit, et aliis interdixit pro eo quia iam a Callisto papa damnatus fuit. Nec ipse imperator propter hoc ira mouebatur, nec ad monasterium Domus Petri accessit; sed nec ipse, nec aliquis suorum molestiam intulit.



§ IX.


Tunc supradicta Azala bone memorie digna iterum coram primatibus predium apud Pfruwanga monasterio confirmauit, sicut subscriptum priuilegium ostendit:

»Notum sit omnibus Christi fidelibus, presentibus scilicet et futuris, quod quedam religiosa femina, nomine Azala, tradidit quoddam predium cum manu aduocati sui Bertholdi ad monasterium S. Gregorii pape, ad ripam Rheni situm, cui tunc preerat Bertholdus abbas, quod sine ulla contradictione uisa est possidere in pago Linzgouwe, in comitatu Hartmanni  comitis, hoc est, dimidiam partem uille que dicitur Pfruwanga, 369 cum alio ad hoc pertinente prediolo, Tauerna uocitato,  et aliis omnibus ad se pertinentibus, scilicet in areis, edificiis, mancipiis utriusque sexus, terris cultis et incultis, agris, pratis, campis, pascuis, siluis, aquis, piscationibus, molendinis, uiis et inuiis, exitibus et reditibus, quesitis et acquirendis, cunctisque aliis utensilibus, que adhuc dici aut nominari possunt, eidem iam dicto monasterio in honore S. Gregorii constructo, nec non et monachis sub norma S. Benedicti Deo ibi militantibus, ex integro legitime de suo iure in eorum transfudit ius. Hec autem traditio facta est apud Constantiam, anno Dom. incarnat. MCXXI, indict. XIu, mense Aprili, die XXIX eiusdem mensis, hoc est III Kalend. Maii, feria uI, regnante Heinrico imperatore Iuniore, filio Heinrici Senioris, qui et ipse eodem tempore una  cum regina Constantie erat, in cuius etiam presentia  hec sunt gesta coram multis testibus. Eo tempore Romanam Ecclesiam Callistus, qui et Guido, Constantiensem uero Udalricus tenebant.«



§ X.

Anno MCXXII Wito Curiensis episcopus obiit  apud monasterium Domus Petri. Hic multam gratiam et familiaritatem semper habebat ad idem monasterium, et multa bona fratribus prestitabat. Qui cum ibidem defunctus esset, Bertholdus una cum fratribus suis de rebus monasterii induerunt eum, ut moris est, pontificalibus indumentis, et Tunna [Ger. Tonne] incluserunt, et cum magno honore Curiam perduxerunt, cum magno tamen labore. Cuius successor Conradus  dedit monasterio calicem argenteum, quem abbas deaurauit, et cappam purpuream,  et tam abbatem quam fratres eius, qui aderant, singulos munusculis honorauit; inter quos Cuonradum capellanum tunc, postea uero abbatem, specialiter munerauit, dans ei unum Zendath  , ex quo ille cappam fecit, et argenti libram; ad quam ille et reliqui fratres aggregauerunt, et brachium S. Philippi apostoli auro et argento, lapidibus pretiosis ac margaritis uenustissime ornauerunt . . .



§ XI.

Eo tempore, Wernherus Senior, qui ad Nernistheim datus fuerat abbas  , promissionibus Udalrici episcopi illectus ipsum locum dimisit, et ad Domum 370 Petri rediit; cumque Bertholdus abbas alium pro illo dare nollet, episcopus Heinricum de Zwiuildensi  monasterio adduxit, eumque ibi  abbatem fecit, sicque cura ipsius loci de Domo Petri dilapsa est, que multis annis exinde habebatur. Ipse autem Wernherus, cum episcopus sibi nichil de promissis preberet, ad Erla  monasterium secessit, ibique multis diebus permansit . . . Postea se apud quoddam oratorium, S. Petri nomine consecratum, inclusit, et usque ad finem sui in Dei seruitio permansit. Qui defunctus in eodem loco est sepultus, atque sanitates ibidem dicuntur diuinitus exhiberi; que quoniam certa relatione non didicimus, de his plura dicere pretermittimus.



§ XII.

Per hec tempora Waginhusensis cella  curam et regimen a nostro monasterio habuit, sed ex contentione Scafhusensium impedita usque in hodiernum  parum profecit; sed tunc Folchnandus quidam  senex presbyter illuc transmissus prefuit, sub quo et ego illic tunc eram, et habuimus federatos tam Scafhusenses et Steinahenses, qui similiter suum esse ipsum locum certabant, et sepius ante uastauerant, et adhuc deuastant. Sed, cum satis ordinate tunc temporis diuina et humana ibi haberentur, Udalricus episcopus, credens se citius quiddam magni patraturum, dimisit nos, et Utonem quemdam abbatem ibi fecit, eumque in quibus potuit adiuuit. Sed ad breue tempus prefuit, sicut suo loco stylus noster forsitan ostendit.



§ XIII.

Anno ab Incarnat. Dom. MCXXuI facta est fames ualida, ita ut multi penuria oppressi perirent. Et erat in basilica S. Gregorii tabula principali altario in  occidentali parte apposita, que auro et argento uenuste fuerat operta, que nonnisi in maximis festiuitatibus aperiebatur. Hanc Bertolfus abbas ingruente inopia confringi fecit, et auri quidem inuentum est habere unum talentum, et quartam partem fertonis  , argenti quinque, 371 et hoc totum tam aurum quam argentum erat purissimum et optimum. De auro quippe in medietate tabule erat elata imago speciosa S. Dei Genitricis, et in eius pectore species columbe; de argento uero in latitudine tabule imagines apostolorum et aliorum sanctorum pulcherrime formate.



§ XIu.

Ad hec predium apud Bozze  cuidam  Bernhardo pro duodecim libris argenti pro chirographo dimissum est, quod postea Conradus abbas Ruperto de Otoldiswanc  tempore iterum famis uendidit, qui illud usque in presens possidet.



§ Xu.

Anno ab Incarnatione Dom. MCXXuII, cum iam Bertolfus abbas senio grauaretur, moribus quoque ita insolesceret, ut nec ipse faceret, nec aliis permitteret necessaria loci prouidere, et iam iamque omnia simul in defectione uiderentur, quidam de senioribus ceperunt cum Udalrico episcopo clam agere, ut Bertolfo persuaderet quatenus abbatia se abdicaret, et alium pro se ordinari permitteret; ipse uero reliquum uite sue tempus priuatus requiesceret; erat enim crassus nimis. Et quoniam episcopus  eloquens erat et uersutus, persuasit eum, quamuis diu reluctaret. Die ergo statuta aduenit Udalricus episcopus, et Udalricus Zwiuildensis abbas  , et consilio diu habito uenerunt ad capitulum, et nuntiauerunt multitudini; cumque ille libens consentiret ut priuatus uiueret, dixerunt quidam ut ibidem  rem conficeret; alii autem dicerent ad altare eum debere pergere et ibidem se abdicare, episcopus ait: »Non est, inquit, necesse; uirgam mihi regiminis reddat.« Tunc omnes reclamauerunt, dicentes hoc nullatenus ad eum pertinere. Ergo accessit ad altare et uirgam deposuit desuper, dicens: »Ecce, quod Dei et uestri gratia habui, depono, et omnes uos a mei obedientia absoluo.« Hoc dicto ad lectum rediit et Conradum capellanum primus elegit.



§ XuI.

372 Deinde iterum conuentus ad capitulum rediit. Episcopus uero secessit, et libera electione omnis congregatio Conradum elegit. Conradus et ipse secesserat, quoniam pro hospite hactenus ibi habitabat. Electione autem peracta, requisitus et  inuentus, clamans et multum reluctans uiolenter adductus, et tandem laboriose deuictus sedi est impositus.



§ XuII.

Post menses quatuor Udalricus episcopus apud cellam S. Marie in Brisgouwe  , quorum etiam habitu enituerat, regio morbo depressus, et, uiolenter oculis de capite eiectis, laborioso fine defunctus est, uir officio pontificali ualde idoneus, si animo non fuisset adeo acerrimus. Ipse apud S. Udalricum Constantie canonicos instituit  . Corpus eius Constantiam delatum in choro basilice S. Marie est honorifice tumulatum.



§ XuIII.

Igitur Bertolfus abbas  uen. cum primum se  potestate abdicasset, aliquanto tempore ei diligenti cura ministrabatur, deinde multa negligentia tractabatur. Ipse quoque post paucos annos pene amens effectus pueriliter uersabatur . . . in extremis autem eius uix tantum ei sensus concessum est ut uiaticum quereret et acciperet. Defunctus tamen, beneuolentia fratrum sacerdotalibus, ut mos est abbatibus facere, indutus, et in capite sepulcrorum abbatum sepultus est cum honore, absente tamen abbate Conrado.



§ XIX.

Rem miram, quam dicturus sum, qui uolet, perpendat. Per annos quippe fere septuaginta, a temporibus scilicet Adelberti abbatis usque ad Bertolfum,  nullus eorum qui in Domo Petri abbates fuerunt absque nota de hoc seculo migrarunt; nam quilibet eorum aut peregre moritur, aut aliqua debilitate correptus periit. Adelbertus itaque apud Buochowa subita morte periit. Siggo confracto dorso altero anno ordinationis sue defecit. 373 Arnoldus,  Meginradus et Liutoldus depositi. Theodericus peregre obiit. Bertolfus depositus amens effectus defecit. Quis credat hoc absque districto diuino actum esse iudicio? . . .



§ XX.

Igitur Conradus abbas in ipso initio promotionis sue cepit sibi suisque successoribus construere noua habitacula, multisque temporibus operi insudans, tandem cum decore consummauit. Eo tempore Udalricus, secundus  eiusdem nominis episcopus, munitionem suam, Castellum dictam, timore Rudolphi comitis de Brigantia destruxit, quam predecessor eius Udalricus multo labore et sumptu construxerat, et laquearia duarum capellarum Conrado abbati concessit, quorum unum  sue, alterum uero capelle S. Ioannis Baptiste affigi fecit; fecerat enim duas capellas unam super alteram.



§ XXI.

Anno ab Incarnatione Domini MCXXIX, die Iu Kal. Nou., dedicata est capella superior, quam edificauerat Conradus abbas in honore S. Martini et S. Oswaldi M. et aliorum sanctorum, quorum reliquie inibi continentur . . . Dedicauit autem eam Udalricus secundus episcopus.



§ XXII.

Anno ab Incarnat. Dom. MCXXXIu, indictione XII, X Kal. Dec., dedicata capella inferior a uen. Udalrico episcopo secundo in honore S. Fidis et S. Marie Magdalene, et aliorum sanctorum, quorum reliquie  ibi continentur. . . .



§ XXIII.

Anno ab Incarnat. Dom. MCXXIX, indict. uII, renouata est capella S. Ioannis Baptiste a Gebinone auunculo meo, addito ei oratorio S. Iacobi apostoli, qui prius proprium habuit altare, quod ille destruxit, et duo oratoria in unum utiliter redegit, et laquearia habentia materiam S. Ioannis Baptiste depictam a Conrado abbate impetrauit, et ibi suspendit. Dedicauit autem eam Udalricus episcopus secundus die IX Kal. Sept. in honore 374 S. Ioannis Baptiste, et Ioannis euangeliste, Iacobi fratris eius, Philippi, Nicolai. Isti sunt ibi patroni. . . .



§ XXIu.

 Idem ipse Gebino claustrum iam dudum renouauerat, in duobus lateribus nouas columnas cum suppositionibus earum de quadro lapide componendo. Ipse patrauit calicem argenteum, eumque auro et gemmis uenusto opere decorauit; sed aurifex cum patenam deberet facere, et multos lapides uellet imponere, castella et uermiculi nullatenus corpori patene ex integro potuerunt congelari, et sepius inceptum semper inuenit defectum, sicque opus diu intermissum est. . . .



§ XXu.


Per hec tempora predium apud Bozze uenundatum est XuII marcis; item Eilingen  datum est pro XL marcis.



§ XXuI.

Sed et presbyter quidam, Witigo nomine, ortus de Alospach  , erat multo tempore capellanus Treuirensis archiepiscopi et Coloniensis. Hic fere XL marcas argenti probati transmisit ad Domum Petri pro agris comparandis, quos ille, dum uiueret, haberet, et post suum obitum monasterio relinqueret. Sed argentum totum est expensum, et nichil ex eo emptum. Cum ergo ille ueniret ut quid actum esset uideret, nesciens abbas et fratres eius quid agerent, ostenderunt ei possessionem monasterii  apud Frichingen, que tamen nuper aliquantulum de pecunia, que pro Eilingin sumpta fuerat, dilatata erat, et dederunt ei eam pro pecunia sua que consumpta fuerat. Quam ille gratifice suscipiens, consentiente et iubente abbate tale desuper chirographum conscribi fecit.



§ XXuII.

Notum sit omnibus tam presentibus quam futuris qualiter ego Witigo, Dei gratia presbyter, diuina inspirante prouidentia comparaui allodium apud uillam Frichingen, in pago Linzgoue, in comitatu Heinrici comitis  , datis pro eo XXII marcis; adhuc sano, ut credo, usus consilio, petii abbatem Cuonradum simulque fratres Petrishusensis cenobii, et concesserunt 375 mihi in iustum beneficium  curtim, quam idem monasterium apud eam uillam possidet, et ego illis uersa uice alias XX marcas argenti pro eodem beneficio contuli, ea uidelicet conditione ut ego, quandiu uixero, utramque partem iam dicti predii, et emptam uidelicet nouiter, et ante habitam, sine ulla contradictione pro beneficio possideam, et fructus eius in usus meos, ubicunque locorum sim, conuertam, eamdemque curtim uni ex fratribus eiusdem cenobii, quemcunque elegerim, committam, qui mihi uniuersa, quecunque ibidem acquisierit, fideliter conseruet. Cum uero ex hac uita decessero, uolo ut monasterium idem allodium perpetualiter possideat, ea uidelicet conditione ut in anniuersario obitus mei omni deinceps anno fratres communiter inde pietantiam habeant, tres scilicet  maltros de speltaneo frumento ad similam faciendam, ex quibus unus modius specialiter fiat abbati, et tres urnas de uino, dimidiam abbati, duas uero et semim fratribus, et duodecim solidos pro piscibus comparandis. Duodecim quoque pauperes uolo ut ea die reficiantur, et unicuique pauperi panis et cyathus uini et pulmentum detur. In anniuersario quoque patris mei Operti, quod est Iu Id. Martii. unum maltrum simile, et due urne uini, uolo ut detur omni congregationi generaliter. Simili modo de eadem  possessione uolo fieri in anniuersario matris mee Pechilde, quod est Xu Kal. Sept.

Ut autem hec omnia, sicut notata sunt, inuiolata conseruentur, adiuro omnes qui per successiones temporum in eodem monasterio futuri sunt, per omnium fidelium Remuneratorem, et per omnem uirtutem, que uel in celo uel in terra Deo famulatur, ut nullus omnino uel abbas uel alius aliquis hec audeat uiolare, aut si, quod absit! fecerit, in consortio Iude proditoris in extremo iusti iudicii die condemnetur. Actum et confirmatum anno Incarnat. Dom. MCXXXu, in festiuitate S. Gregorii pape, coram cunctis fratribus, ac testibus Heinrico, Hermanno, Eberhardo, Luitfrido, Arnoldo, Burchardo, Adelberto, aliisque multis.---Obitus eiusdem Witigonis Non. Oct.



§ XXuIII.


Sed et Gisilfridus de Turingin  cum magna deuotione aduenit, et unicum filium, nomine Ruopertum, Deo et S. Gregorio coram omni congregatione 376 cum multis lacrymis obtulit, uniuersaque predia que in terra Sueuorum proprietatis iure possedit tam apud Turingin quam apud Ietinhusin  ; omnia itaque monasterio ex integro contulit in ministerium fratrum Deo inibi famulantium perpetuo iure possidenda, excepta portione fratris sui Geraldi. uineam quoque apud Alospach emit XXII marcis, et firmissimo pacto constituit, abbate presente atque consentiente, et omni congregatione, ut omni hebdomada per euum semel una die missa pro omnibus parentibus eius defunctis cantaretur, et ipsa die  monachis generaliter de iam dicta uinea uinum propinaretur, et ipsa missa, quando cantaretur, noto signo tantum uno nuntiaretur. Et ut ipsa uinea absque damno monasterii excoli potuisset, cum quedam matrona, nomine Truitlint, per idem tempus conuerti, et agrum suum apud Fischpach  offerri uoluisset, et hanc abbas suscipere renuisset, idem Gisilfridus dedit abbati decem talenta, ut mulierem cum agro susciperet, et eamdem possessionem  ad excolendam supradictam uineam seruire permitteret. Acta sunt hec omnia inspicientibus idoneis testibus, Patre et Filio et Spiritu sancto, Philippo, Gregorio et Gebehardo.



§ XXIX.

Post hec obortis quibusdam iurgiis inter abbatem et eumdem Gisilfridum, abstulit filium suum de monasterio iam monachizatum, et abalienauit predia que dederat, id est Turingin et Ietinhusin; ipse tamen in habitu barbatorum plerumque in monasterio mansit, ac non multo post obiit  , et apud monasterium sepultus est. Filius autem eius post mortem patris, armis sumptis inique hereditate potitus est.



§ XXX.

 Per idem tempus, cum Utto abbas Waginhusensis  in infamiam incidisset, depositus est, et Gebino ab Udalrico episcopo secundo a monasterio Domus Petri adductus, et eidem loco abbas ordinatus est. Quem cum per aliquot annos idonec rexisset, commissa est ei etiam noua cella, que uocatur Wischina  , que per illum monastice uite initiata est.



377 § XXXI.

Quam cum post aliquanta tempora, laborem non sufferens, dimisisset, Conradus abbas rogatus iterum ab Udalrico episcopo constituit pro eo Waltrammum eidem loco abbatem, qui ibidem ecclesiam a fundamentis construere cepit, et multa ornamenta ecclesie et utensilia acquisiuit.



§ XXXII.


Post hec Conradus abbas conduxit monachum quemdam, nomine Aaron, presbyterum de Camberch, musice artis peritissimum, qui fecit ei organa elegantissime modulationis, et constituit ea ad meridianam plagam eiusdem basilice. Ipse etiam iam antea eiusdem generis instrumentum Constantiensi Ecclesie fecerat, patrante Herimanno uicedomno et custode tunc ecclesie.



LIBER QUINTUS. INCIPIT DE TRANSLATIONE BEATI GEBEHARDI EPISCOPI.



§ I.


. . . Cum iam per annos circiter centum quadraginta duos  B. confessoris Christi Gebehardi quondam Constantiensis episcopi, fundatoris uero monasterii quod dicitur Domus Petri, corpus sub humo more mortuorum quiesceret, et tamen eumdem locum tumuli eius frequenter fidelis Deus, qui non  obliuiscitur, miraculis illustraret; cum iam ipsa basilica, tam ex antiquitate quam ex fundamenti fragilitate, undique per rimarum scissuras iam iamque casum minaretur, uen. abbas Conradus, adhortatione Hugonis Constant. Ecclesie canonici, eam renouare aggressus est . . . . .



§ II.


Anno igitur a partu uirginis MCXXXIu a condito autem monasterio CLII, indict. XII, abbas Conradus conuocauit Udalricum Constant. Ecclesie 378 uenerabilem episcopum, eiusdem nominis secundum, et aperuit tumulum B. Gebehardi episcopi, et inuenit corporis eius thesaurum pretiosum, omni margarita cariorem . . . . . adhuc sacris uestibus circum uolatum; maxima quippe ex parte erant putrefacte, sed ossibus herebant, quia eas manus non tetigerat. At cum manu tangi cepissent, illico defecerunt, excepta sola et superiore parte planete, que de croceo fuerat pallio. Ex his ergo aliqua pars remansit integra.

Anno a condito monasterio CLII aduenit Udalricus  episcopus, et ex monasteriis Patres  septem inuitati a Conrado abbate iam sepe dicti monasterii. Sed et turba clericorum et monachorum, aliorumque fidelium adfuit non modica, et cum immani gaudio et exsultatione, cum hymnis et laudibus honorifice transtulerunt ossa ac cineres B. confessoris Christi atque pontificis Gebehardi de loco prioris sepulcri, et in sarcophago posita; ambitum monasterii lustrauerunt, et postea cum magno honore in nouo tumulo condiderunt.

In ipsa die, hoc est, uI Kal. Sept. qui est dies natalis ipsius, indict. XII, dedicatum est altare quod est supra ipsum tumulum . . . . . Sequenti die dedicauerunt ipsam basilicam . . . . .

Actum temporibus Innocentii pape II et Lotharii II  imperat. Augusti, anno imperii eius X  , indict. XII, die u Kal. Sept. feliciter cum gloria.



§ III.

His diebus grandis infirmitas in ipsa congregatione grassabatur, ex qua meipsum meritis B. Gebehardi mirabiliter fateor liberatum . . . . . Post hec Conradus abbas fecit campanum satis honorificum, et Heribertus custos ecclesie secundum, ego quoque unum paruulum . . . . . Deinde fecit domum campanarum super ecclesiam, quia prius pendebant in quatuor columnis iuxta ecclesiam.



§ Iu.

Anno ab Incarnat. Dom. MCXXXuI, indict. XIu, die XuI Kal. Decemb., dedicatum est altare S. Petri apostoli secundo a Conrado Curiensi uen. episcopo   .



§ u.

379 Factum est autem ut Heinricus presbyter, qui oratorium S. Marie apud Rotse procurabat, e mundo migraret, et confestim Conradus abbas misit illuc Adelbertum monachum, uirum utique satis  idoneum, si forte fieri posset ut diuinum seruitium per eum in eodem loco aliquatenus succresceret. Qui cum post paucos annos obiisset, missus est illuc alius Adelbertus iunior, eadem intentione qua et superior. Hunc ergo locum, sicut longe superius diximus  , uenerabilis Ratperonius primus incolere cepit, et basilicam construxit. De cuius actibus huic operi aliqua innectere dignum ducimus, ne uirtutes tanti uiri penitus obliuioni tradantur, quarum memoria apud homines iam in supremo uix permodica habetur.


uita beati Ratperonii.



§ uI.

uir Domini Ratperonius nobilibus et religiosis parentibus  de Turinga, ut fertur, est ortus.  Quasi aurea fibula tota eius generatio in eo creditur ornata et conclusa. Hic itaque relicta patria transiit in Alemanniam, seque sanctissimo presuli Udalrico Augustensi coniunxit, et sub eius regimine diu in regulari tramite uixit; quoniam idem pontifex tunc temporis Campidonense monasterium rexit  . Igitur cum eidem sancto presuli familiariter iungeretur, et ab eo in omne opus bonum informaretur, contigit ut quodam tempore simul pergerent, atque in loca Rubro stagno contigua deuenirent. Cumque in quodam prato post refectionem corporis aliquandiu requiescerent, episcopus post quietem expergefactus predixit per spiritum B. Ratperonio, quod ibi in uicinio quidam locus esset qui eius labore excolendus foret, ubi etiam diem iudicii prestolaturus esset. uir autem  Domini Ratperonius, hoc oraculo percepto, huic statim animum constanter intendit negotio, et cepit sagaciter apud proceres earumdem 380 regionum agere quatenus sibi locum ad opus destinatum uellent concedere. Cumque ab eis fuisset contemptus, eisdem aduersa est imprecatus, ac propter hoc actum creditur quod posteritas eorum deleta est, sicut scriptum est: Semen impiorum peribit.



§ uII.

Igitur ut Dominus omnipotens uaticinium quod per os famuli sui Udalrici seruo suo Ratperonio predicere dignatus est adimpleret, tandem cuidam nobili uiro nomine Berngario inspirauit ut eius negotio et desiderio annueret, et de suis prediis donauit ei  locum qui nunc dicitur Rubrum stagnum , tunc quidem sterilem, nunc autem, quantum ad situm regionis, fertilem et amenum. In hoc loco, ut fertur, pridem quidam latro crudelissimus habitabat, qui immanissima circumquaque latrocinia exercebat . . . Beatus autem Ratperonius, ipso sibi tradito  loco a supradicto Berngario de Arnanc  , cepit ibi basilicam construere, cum infinito tamen labore, quoniam nichil pre manibus habens aggressus fuerat opus ingens. Attamen per Dei adiutorium . . . basilicam magnifico opere fundauit et ad perfectum usque perduxit.



§ uIII.

Multas ergo idem homo Dei persecutiones, multas calamitates a circa manentibus clericis perpessus est, in tantum ut etiam Warmannum Constantiensem tunc episcopum  in eum incitarent, qui eum multis iniuriis affectum demum etiam loco depulit . . . Contigit  ut Warmannus episcopus post expulsionem hominis Dei pergeret Romam, et in ipso itinere cum omnibus se comitantibus finiret  uitam. Cui Eberhardus frater ipsius in episcopatu successit, qui beato uiro Ratperonio clementissimus et misericors omni tempore fuit. Ipse enim uir Dei de Rotse pridem expulsus ad alium commigrauerat locum, ibique sibi construxerat oratorium. Inde ergo ab episcopo ad priorem locum benigne reuocatus, ibidem deinceps in Dei seruitio est conuersatus. Sed et idem episcopus basilicam, quam 381 homo Dei construxerat, in honore Dei Genitricis dedicauit, eumque in quibus potuit adiuuit. Homo autem Dei eumdem locum Constantiensi Ecclesie tradidit, quia inde eum in Dei seruitio melius promoueri sperauit. Fuit autem nemus perparuum oratorio uicinum, de quo aliquantulum habere poterant necessaria lignorum. Cumque illud quidam maligni homines contra  ipsius uoluntatem deuastarent, et sepius ab eo rogati nequaquam desistere uellent, orauit Dominum ut aquas ibidem inundare faceret, ne homines tali rapina se amplius pregrauarent. Itaque mirum in modum continuo cepit ibi aqua in altum excrescere, et ligna operire, et stagnum speciosum, ut hodie cernitur, efficere, atque ex eo idem locus Rotse uocitatus est . . . Igitur per multos agones et labores B. Ratperonius, Spiritu sancto plenus, migrauit ad Dominum uII Kal. Aug., et corpus eius, in basilica quam construxerat, honorifice tumulatum quiescit, ubi usque in hodiernum diem multis beneficia prestare non desinit . . .



§ IX.

Anno ab Incarnat. Dom. MCXXXIX, Innocentius  papa habuit Rome concilium  inaudite magnitudinis. Huic concilio interfuerunt  episcoporum octingenti, et abbatum mille cum clericis  et laicis innumeris, ubi inter multa utilia decreta statutum est ut incendia domorum non fierent, quod etiam per annos aliquot diligenter obseruatum est. Huic synodo intererat etiam Conradus abbas, indeque rediens attulit duo palliola, ex quibus duas cappas fecit.



§ X.

Anno ab Incarnat. Dom. MCXLII, Hugo  prepositus Constantiensis dedit quinque talenta, et emit prediolum apud Altheim  , quod quidem prediolum bone memorie Gisilla iam antea monasterio, dederat; et cum emisset illud iam dictus Huch Hugo ab abbate Conrado presentibus fratribus et aliis multis, reddidit illud iterum et tradidit monasterio, sub ea conditione ut omni anno in diebus  obitus ipsius, qui est Xu Kal. Maii, omni congregationi de eodem predio, prout possibile sit ministretur.



§ XI.

382 Anno ab Incarnat. Dom. MCXLIII, Gerungus presbyter dedit monasterio, cum manu aduocati sui Heinrici, in manum aduocati nostri Conradi de Sanctomonte, duo prediola, unum apud Schuwindorf  , alterum apud Wangin in pago Linzgow sub comitatu Heinrici de Sanctomonte  , absque ulla contradictione, legitima traditione coram multis idoneis testibus. Ipse autem Gerungus ad monasterium ueniens infirmatus est, et usque ad mortem benigne tractatus est. Eodem anno Gundelo de Constantia dedit predium suum apud Gerboldiswilare   , et simul obtulit filiam suam.



§ XII.

Anno ab Incarnat. Dom. MCXLuI, fames magna populos longe lateque premebat, ac per hoc inopia cogente quedam persone se de Triboltingin  et Tegirnwilare ad monasterium contulerunt, se suasque possessiunculas illuc tradiderunt. Quam traditionem quidam eorum minime stabilire potuerunt, quoniam possessiones ad Augiam tributarie fuerant.



§ XIII.

Anno ab incarnat. Dom. MCXLuII, Conradus abbas renouauit partes ecclesie, et capellam S. Udalrici renouauit, et auxit, et optimis picturis adornauit. Dedicauit autem eam Herimannus, Constant. Ecclesie  episcopus XII Kal. Ian. . . .



§ XIu.

Factum est autem, temporibus Conradi  regis,  ut Eugenius papa litteras mitteret Ludouico Francorum regi; sed et Bernhardus, abbas monasterii quod dicitur Clarauallis, aliique transirent per Gallias, et predicarent ut omnes tam maiores quam minores, qui Dei uoluntati parere uellent, armati pergerent ad debellandos paganos, et maxime contra sanguinarium quemdam tyrannum qui Edissam ciuitatem, que olim Rages dicebatur, 383 inuaserat, et Christianos omnes, quos ibi reperit, aut occidit aut in captiuitatem redegit, et Dei sacra predauit et polluit atque euertit. Hac igitur fama peruulgata, factus est motus magnus in terra, ita ut ipse Conradus Romanorum rex, et Ludouicus Francorum rex cum ducibus et comitibus aliisque proceribus multis, cum populorum infinita multitudine  ex diuersis regionibus, sed et ex monasteriis quam plurimi se Domino offerrent, et mente deuota atque promptissima se suaque ad hoc tunc studiosissime prepararent.

Perrexerunt igitur armati, exercitus infinitus nimis, per Pannoniam et Bulgariam siluam, et copiosa nauium multitudine per Danubium, portantibus  arma et quelibet necessaria. Cumque uenissent in Greciam, honorifice suscepti sunt a rege Grecorum, et ipsius ducatu perducti sunt in eremum uastissimam, ut uenirent, sicut putauerunt, ad terras gentium. Igitur cum quadam die castra ponerent in loco quodam ubi uallis erat inter eos, ibique fixis tentoriis fessi requiescerent, ecce subito intempesta nocte uenit inundatio maxima, et, quecunque in ualle reperit,  idem torrens uehemens in mare transduxit. Hoc primum infortunium postea diuersarum cladium portentum fuit. Nam cum primum in Dei timore humiliter et pacifice pergerent, cuncta eis prospera obuenerunt. At uero postea cum elati in superbiam rapinis inseruire cepissent, diuersis cladibus consumpti sunt. Nam cum per desertum pergerent, et escas non inuenirent, multi fame perierunt, alii, inedia laborantes, a paganis aut perempti, aut in captiuitatem redacti disperierunt, quidam quoque glorioso martyrio coronati sunt. Rex uero Conradus cum uideret quod nil sue uoluntati perficere potuisset, reuersus est Constantinopolim ad regem Grecorum, et ab ipso directus est nauigio per mare Hierosolymam. Frater autem regis Otto Frisingensis  episcopus iam pridem recesserat ab exercitu qui regem sequebatur, et uolebat per regiam uiam transire Hierosolymam, et cum illo de exercitu ad XXX millia armatorum. Et his ergo paganorum exercitus superuenit, eosque pene omnes interemit.



§ Xu.

Rex quoque Francorum Ludouicus cum uxore et multa ambitione sequestrati cum suo exercitu perrexit, quousque Antiochiam ciuitatem peruenit. Ibi a principe ciuitatis honorifice est susceptus, et cum  ibi aliquantis diebus quiesceret, sicut fertur, stuprata eius uxore a principe ciuitatis, 384 ipse rex cum paucis uix euasit, et ad Conradum regem, qui tunc apud Accaron morabatur, peruenit, a quo benigne receptus, ac postea uxori ad se reuertenti reconciliatus est.



§ XuI.

Post hec Conradus rex cum multo exercitu Hierosolymam petiit, et a rege atque clero illius ciuitatis officiosissime susceptus est. Qui statim edixit expeditionem suam cum duobus regibus et eorum exercitibus contra Damascum, quam cum obsiderent, et iam expugnanda esset ciuitas, Dei milites, corrupti pecunia ab his qui intus erant, abduxerunt exercitum et abierunt inacti.

 In hac profectione quidam de loco nostro profecti adhuc minime redierunt. Multi autem Christianorum qui a paganis captiui abducti fuerant, ab Armenis  pretio redempti sunt et in patriam redire permissi.



§ XuII.

Igitur Conradus dux de Zaringin  designauit se cum aliis innumeris, quibus illud iter, de quo iam retulimus, laboriosum, uisum est, ut et ipsi per Saxoniam pergerent contra illos paganos qui trans flumen Alba [Albis, Elb] dictum consistunt. Quo cum peruenissent, inuenerunt terram inuiam et ualde aquosam, et paludibus plenam, habitatores uero illius terre non simul commorantes, sed dispersos ita ut non facile inueniri possent. Exercitus  ergo Christianorum, ignorantia locorum extediatus, sine aliquo rerum effectu reuersus est.



§ XuIII.

Per idem tempus cum Waltrammus  abbas apud uishinum multa bona operatus esset, uisum amisit, et ad monasterium nostrum reuersus uisum medicamento recepit, et in bona conuersatione deinceps in congregatione permansit, ac demum beato fine quieuit.



§ XIX.

Anno ab Incarnat. Dom. MCLuI, Gebino abbas apud Waginhusin  diutina infirmitate detentus. . . cum iam obiturus esset, conuocata familia indulgentiam eis optauit, et ut ipsi sibi similiter facerent, rogauit. . .



§ XX.


385 Anno MCLIX, Burchardus de Husin obiit, et predium suum quod apud Birihttlingin  habuit monasterio dereliquit.



§ XXI.

Anno MCLIX, uenundatum est predium quod monasterium habuerat in uilla que dicitur Heiggou,  sexaginta talentis . . .

Eodem anno uenale factum est predium quod monasterium S. Georgii M., quod situm est in Nigra  Silua, habebat in uilla Miminhusin dicta. Ergo quoniam nostrum monasterium in eadem uilla predium habebat, quod ei Geroldus bone memorie quondam dederat cum se ipso et aliis prediis suis, Ruti scilicet, et Efkirchiswilare atque Niwiron, idcirco toto nisu nitebatur ut et hoc acquireret. Ea de re factum est ut tabula, que in principali altari S. Gregorii ex orientali latere contra chorum apposita erat, et erat auro et gemmis decentissime cooperta, auro nudaretur . . . Igitur hoc auro, quod de iam dicta tabula sumptum est, comparatum est predium apud Miminhusin, quod habuerat illic monasterium S. Georgii. Insuper datum est pro eo predium quod habuimus apud Asilheim  , quod dederat quondam dux Bertolfus de Zaringin, frater Gebehardi episcopi III,  pro hospitio uiolenter apud nos sumpto.



§ XXII. De incendio monasterii.

Igitur cum iam inusitato modo ab omni debito, quamuis cum grandi damno, absoluti essent, et tam locus quam monasterium optime excultum esset, accidit sicut scriptum est: »Ante ruinam exaltabitur cor .« Erat quippe edicula infirmarie adherens, in qua caminus, et iuxta caminum ex utraque parte stramenta in quibus fratres recubabant . . . Ibi itaque pueri monasterii ignem incaute accendentes, ignis stramenta iuxta posita inuasit, et in momento totum peruasit monasterium, basilicam quoque S. Gregorii et omnia simul edificia monasterii flamma consumpsit . . .  Sacristia tamen 386 et librorum repositorium uix reseruata sunt  cum his que intus erant. Erat enim uidere miseriam. Dormitoria tam monachorum quam exteriorum fratrum consumpta sunt, et multi miserabiliter denudati. Habitaculum namque sororum, quod flamma non tetigit, statim tamen prorsus dissipatum est, et ipse usquequaque disperse. Sed et monachorum quidam, quacunque poterant, in monasteriis transmissi sunt. Actum anno ab Incarnat. Dom. MCLIX a primitus condito ipso monasterio CLXXuII, indict. uII, die secunda mensis Iunii, hoc est Iu Non. Iunii, feria tertia sacratissime hebdomade Pentecostes . . .



§ XXIII.

Consumptis igitur pene omnibus que antiquitus  siue nouiter fuerant fabricata uel congregata, abbas Conradus et Herimannus prior consurgentes accinxerunt se uiriliter ad restaurationem predictarum rerum. Et adiuuerunt eos reliqui fratres, alii quidem onera portando cum exsultatione, alii uero regiones circumeundo cum sanctorum reliquiis, et petendo tam diuites quam pauperiores subsidium ad instaurationem incendio consumpti monasterii. Ex tali ergo collatione ceperunt edificare primitus quidem habitacula abbatis, duas capellas unam super alteram, superiorem quidem in honore S. Martini et S. Oswaldi; inferiorem uero in honore S. Marie Magdalene, et S. Fidis uirg. et mart. Dedicatio S. Fidis perseuerauit sicut prius erat X Kal. Dec., quoniam illud altare integrum repertum est, et ibi agebantur  diuina officia.



§ XXIu.

Aedificabant quoque duo refectoria, unum super alterum, et coquinam, et cellarium, et torcular, calefactorium quoque et infirmariam, et capellam S. Marie, capitulum quoque atque dormitorium. Ad hoc itaque combusserunt calcem magno sumpto iuxta Tettingin in silua, et magnum liquamen magnarum trabium et aliorum lignorum conciderunt in silua iuxta Brigantium, quod adduxerunt plusquam quinquaginta remiges per latum stagnum usque ad nos. Monasteria quoque alia miserunt cum bona uoluntate sua dona, Hirsaugienses quidem pallium bonum et carrada uini, de cella S. Petri   unum calicem, Zwiualdenses unam casulam et albam atque stolam, alii uero alia munuscula, que omnia Deo sint accepta.

387 Anno ab Incarnatione Domini MCLXI, indict. IX, die uI Idus Dec., dedicata est capella S. Marie iuxta infirmariam a uenerabili Herimanno Constant. episcopo, patrante abbate Conrado . . .

Eadem die dedicauit idem episcopus Herimannus capellam S. Martini, et recondidit illic reliquias que et antea ibi fuerant. Ab hoc die egerunt diuina officia in supradicta capella S. Marie. Ad hec edificia expensum est omne aurum quod superfuerat emptioni predii apud Miminhusin.



INCIPIT LIBER SEXTUS.



§ I.


. . . Sed et ante, hoc est, anno Dom. Incarnat. MCLX Herimannus Constantiensis episcopus dedicauit capellam S. Ioannis Baptiste in cemeterio, uII Kal. Ian. . .



§ II. Instauratio ecclesie.

Anno ab Incarnat. Dom. MCLXII, indict. X, die XuII Kalend. Iunii, regnante Friderico imperatore, presidente Constantiensi Ecclesie Herimanno episcopo,  sub abbate Conrado, in uigilia Ascensionis Domini, locatum est primum fundamentum noue structure ecclesie Gregorii pape in loco S. Gebehardi episcopi fundatoris primi eiusdem ecclesie, et positum est limen ostii, quod uergit in claustrum, ex occidentali parte, tertio anno postquam incensum est idem monasterium.

Eo tempore Romana Ecclesia destituta erat certo rectore, quia duo eam sibi usurpabant, hoc est,  Alexander et uictor; imperator fauebat uictori, Alexandro orientales ecclesie  .



§ III.

Per idem tempus Fridericus imperator Mediolanensem ciuitatem obsederat, iamque ciues eius magna uis famis ad deditionem cegerat. Itaque per 388 huius ciuitatis excidium, quia inter omnes ciuitates Italie potentissima erat, timore correpte, omnes ciuitates que antea repugnauerant, infinitas pecunias imperatori pro gratia eius deferebant. Ex his ergo et ex aliis quas antea et postea quacunque conditione acquisierat, deliberauit decimas dari monasteriis in eleemosynam tam per Italiam quam Theutonicam. Hac de causa etiam nobis tunc quinque marcas direxit. Dehinc paulatim de die in diem basilica S. Gregorii exstruendo reformatur, Wezilone  quodam de Constantia ex clerico opifice.

Per idem tempus resolutum est prediolum, apud Liutprehtisruti  sex talentis, quod dederat Ruodigerus cum manu filii sui Egilwardi, et domini sui Conradi aduocati de Sancto monte.



§ Iu.

Eodem anno, hoc est MCLXII, imperator Fridericus rediens de subuersione Mediolanensis ciuitatis, habuit colloquium apud ciuitatem que uocatur Tula  , item aliud Ulme, tertium quoque Constantie. Tuncque iterum nobis dedit quinque libras argenti. Alias quoque quinque dedit nobis Heinricus dux de Saxonia, qui et tunc se separauit ab uxore sua. Ipso anno dedit nobis Heinricus de Niwiron prediolum  quod habuit apud Mose . . . . .



§ u.

. . . Conradus abbas fratrem suum de urisberc  subtraxerat, ubi primitus habitum commutauerat, et ob hec atque propter alias noxas eiectus est de prioratu, ac cum postea factus esset abbas apud Fischinum, post 389 modicum etiam inde  recessit, et multa monasteria in Baioaria peruagatus est, ac postremo apud Brigantium abbas constitutus est . . .



§ uI.

Antequam factus esset Conradus abbas, manu sua scripsit Hexameron Ambrosii, atque auro et argento operuit brachium S. Philippi apostoli. Postquam autem factus est abbas, multa preclara opera fecit, que tamen ignis consumpsit. Postea tamen institit quantum potuit pro restaurandis edificiis et aliis utensilibus. Aliqua quoque prediola apud Niuheim a libertis tributariis comparauit, ex quibus tam suum quam predecessoris sui Theodorici abbatis, sui nepotis  , anniuersarium celebrari constituit: et in suo quidem anniuersario, qui est . . . .  ,  decem solidos, in nepotis uero sui tres solidos expendi decreuit. Sub eius tempore et auxilio renouate sunt ecclesie et dedicate, et oratoria edificata apud Eychstettin et apud Epfindorf, apud Obirwangin quoque et apud Miminhusin, sed et apud Neuheim et apud Rinhart. Duo quoque thuribula de aurichalco et aliquos codices, sed et ediculam in nouissimis ad reponendos libros patrauit.



§ uII.

Anno igitur ab Incarnat. Dom. MCLXIu, mense Iunio, cepit abbas Conradus infirmari, et cum nec adhibita medicina, nec aliqua causa ei adhibita posset proficere, et iamiamque, quamuis inuitus, cepisset desperare, dedit nobis unam stolam satis bonam,  et redemit unum gemmatum et deauratum calicem, quem olim uendiderat. Aduocauit quoque episcopum, cui familiaris fuerat, et alios quosque optimos, et cum eis, ut credo, causam suam accurate locutus est; et migrauit anno ordinationis tricesimo septimo, die Iu Kal. Iulii, et ipso die honorifice sepultus est iuxta ostium basilice in claustro . . .  .



INCIPIT LIBER SEPTIMUS.



§ I.


390 Anno ab Incarnatione Domini MCLXIu, die Dominico, id est 14 Kal. Iunii  , conuenerunt  fratres communiter, et libera electione, nullo alieno interessente, elegerunt Gebehardum uirum idoneum et irreprehensibilem, et constituerunt sibi abbatem  canonice et regulariter cum magna libertate. Episcopus quoque Heremannus ordinauit eum cum maximo honore in Translatione S. Benedicti, astantibus et fauentibus cum omni alacritate omnibus canonicis Constant. ecclesie cum multa plebe. Factum est ergo magnum gaudium, laus et tripudium in illa die de tali consensu fratrum, quia eo tempore in aliis monasteriis magna disceptatio inter plerosque uersabatur; et ideo magnopere nobis congratulabantur, quod nullus omnino ex nobis nec maior nec minor a ceteris discrepabat.



§ II.

Anno ab Incarnat. Dom. MCLXIII Rudolphus monachus noster presbyter ex collatione fidelium suo rogatu aliquantulum pecunie ad opus monasterii  contulit, et etiam brachium unius militis ex legione Thebeorum martyrum, sociorum S. Mauritii, auro et argento atque lapidibus decorauit. Hoc itaque brachium contulit monasterio nostro Heremannus senior de Hirzisegge  , quod quidem ipse acquisierat a quodam preposito noto sibi Agaunensis loci, quando ipse de Italia pergens eumdem locum pertransiuit. Isdem Rudolphus tunc temporis redemit etiam calicem bonum, quem Conradus abbas iam dudum uendiderat.

Anno MCLXIu Conradus abbas meliorauit rotam S. Gregorii, et Otto presbyter brachium S. Philippi apostoli, ubi confractum fuerat, instaurauit.



§ III.

 Nec adhuc de memoria dilecti abbatis Conradi conticescam, sed quedam de eius industria memorie tradam. Erat enim peritus metrice et 391 musice artium, optimi ingenii, serena uoce, affabilis colloquio, ueneranda canitie, modestus moribus et uerbis. Multa edificauerat preclara que ignis consumpserat.



§ Iu.

Eo tempore Rudolphus comes de Rammisberch  emit a Conrado de Sancto monte castellum, quod uocatur Rinegge, quod ille habuerat in beneficium a Constantiensi Ecclesia. Cumque hoc idem castellum incoleret, ibique maneret, cognouit quod monasterium S. Gregorii, quod Petrishusin uocatur,  ibi in proximo possessionem haberet que sibi ualde opportuna esset; et cepit agere cum abbate Conrado, quatenus eadem possessio, que uocatur Rinisgimunde, sibi pro pecunia concederetur usque ad finem uite sue, ut ibi peculia enutriret et exinde pabula et pascua habere potuisset, postque mortem ipsius tam ipsam possessionem, quam omnia que tunc inibi inuenirentur, absque ulla contradictione  ex integro reciperet. Hec omnia tandiu importuna exactione et multimoda promissione exegit, quousque supradictum abbatem sibi et fratres consentire persuasit, et decem quidem talenta se daturum spopondit, eorumque aliquam partem dedit, aliquam uero adhuc retinuit, possessionem uero apud Rinisgimunde sibi contiguam in suam potestatem contraxit Super his omnibus ergo tale priuilegium conscribi fecit, idque suo sigillo obfirmauit.

In nomine sancte Trinitatis, Patris uidelicet et Filii et Spiritus sancti.

Ego Rudolphus comes de Rammisberch notum facio omnibus scire uolentibus, tam presentibus quam et futuris, qualiter ego, diuina fauente prouidentia, cepi agere cum abbate Conrado et fratribus  eiusdem monasterii S. Gregorii pape, quod dicitur Petrishusin, ut mihi concederent tale predium quale uisum est idem monasterium habere in loco qui dicitur Rinisgimunde; quia eadem possessio mihi uicina est et opportuna ad alenda pecora, et homines mei non ualebant deuitare quin nocerent eis; et hoc mihi uisum est melius, ut ego Rudolphus darem abbati Conrado 392 de Petrishusin et fratribus eiusdem monasterii decem talenta, et ipsi mihi concederent iam dictum predium apud Rinisgimunde; ea conditione ut ipsi, ob memoriam et confirmationem huius pacti, anniuersarium matris mee Adelheide cum fratribus suis annotarent et celebrarent, et ego ipsa die de meo facerem propitare uinum fratribus singulis annis, quoad uiuerem, et  hoc pro tributo et memoria presentis conditionis. Post obitum autem meum nullus omnino heredum meorum qualemcunque potestatem habeat in eadem possessione, uel in omnibus que tunc inuenta fuerint in ea, tam in pecudibus quam in aliis suppellectilibus uel in qualicunque substantia; sed abbas qui tunc fuerit presidens monasterio Petrishusensi, et fratres eiusdem loci, ex integro totum absque ulla contradictione possideant, pro remedio anime mee et matris mee et omnium parentum meorum. Et ego Rudolphus testamentum istud conscribi precepi; ea scilicet ratione ut nullus ex heredibus meis hoc factum meum infringere, uel predictos fratres in predio isto inquietare audeat post obitum meum. Actum anno Incarnat. Dom. MCLXIII, regnante Friderico  imperatore, Herimanno Constant. episcopo, sub abbate Conrado. Et ego Gebehardus presbyter scripsi hoc priuilegium anno primo Gebehardi abbatis. Testes huius actionis uxor mea Elisabeth et frater meus Arnoldus, Rudolphus de Gutingin  , Adilbertus comes  , Rupertus de Turingin, Adilbertus presbyter de Tale, Diemo de Brigantia,  Arnold de Criessa, Bertoldus de Lustinowa  , et alii multi.



§ u.

Et erat apud Constantiam ciuitatem matrona quedam, nomine Mathilda, habens apud nos filium, nomine Heinricum presbyterum bene litteratum, sed heu! diu nimis egrotantem. Hec ergo pro amore eiusdem filii sui Heinrici diuerso modo persoluit nobis quadraginta talenta sub tali conditione ut filius eius Heinricus usum fructuarium acciperet de curti que uocatur Ouwingin, quatenus inde haberet necessaria que non posset habere de communi annona, et hoc ad subsidium, que infirmitatis  393 absque diminutione indubitanter haberet, quandiu in hac uita maneret. Hec omnia firmissimo  pacto confirmata sunt in presentia Gebehardi abbatis et fratrum eiusdem monasterii, sub tali conclusione et confirmatione ut, quando obirent, utrorumque anniuersarius in suo tempore cum officio defunctorum memoriter celebraretur, et fratribus siue omni congregationi ea die de eodem predio  caritatiue atque pleniter ministraretur. Ipsa tamen Mathilda post paucos dies eodem anno III Idus Aprilis  de hac uita migrauit, nobisque iterum quinque libras argenti donauit, seque apud nos sepeliri rogauit, quod et factum est cum magno honore. Acta sunt hec anno ab Incarnatione Domini MCLXIu, regnante Friderico imperatore, Herimanno episcopo presidente Constant. Ecclesie, sub abbate Gebehardo feliciter. Amen.



§ uI.

Anno MCLXX multe calamitates oppresserunt monasterium S. Gregorii, de quibus me tedet amplius aliquid ulterius dicere. Abbas quippe Gebehardus depositus est  , et locus iste grauiter oppressus est et spoliatus.

 Anno MCLXXIII locata sunt fundamenta ecclesie S. Gregorii ab orientali parte. Anno MCCII episcopus Herbipolensis occiditur  .

Anno MCCIII Philippus  exercitum contra Landtgrauium mouit. Amen.


 EXPLICIT CHRONICON PETERSHUSANUM.





HERMANNI CONTRACTI MONACHI AUGIENSIS DE MENSURA ASTROLABII LIBER.






R. P. BERNARDI PEZZI MONITUM.

. . . Porro ad Hermanni presentes De mensura et utilitate Astrolabii libros, quos ex bibliothece Petrensis codice membraneo, a sexcentis annis exarato, nunc primum typis commendamus, quod attinet, ii ipsi sunt qui tantam ei existimationem pepererunt, ut a multis, inter quos, teste Posseuino Apparat. sac. t. I, pag. 737, sunt Durandus De diuinis officiis lib. Iu, c. 22, et Antonius Demochares De sacrificio misse t. Iu, c. 15, auctor ipsius Astrolabii fuisse sit existimatus. Ceterum distributio et partitio libellorum de Astrolabii ratione ab Hermanno conditorum non nichil in codice Petrensi perturbata est, uitio, ut existimamus, librarii, qui posteriores duos De utilitate Astrolabii libellos secundum et tertium uniuersi et perpetui cuiusdam operis librum esse arbitratus est, quod satis probat titulus libri primi, cum tamen unus unicus De mensura Astrolabii liber Hermanni sit. Neque enim Trithemio lib. De script. eccles., cap. 321, fides habenda est, ubi ait: Hermannum De compositione Astrolabii libros III scripsisse, ac iterum I De utilitate Astrolabii, ex quibus tres priores incipiant: In metienda igitur sub. Et posterior unicus: Quicunque astronomice. Que quam male inter se cohereant uel inspecta nostra editione nemini non patebit. Ergo, ut omnis deinceps confusio que in scriptis Hermanni de Astrolabio admissa est, euitetur, sic accipe. Primo edidit Hermannus librum unum De mensura Astrolabii, quem Trithemius De compositione Astrolabii inscripsit,  quemque hic una cum prefatione a col. 381 usque ad 390 excusum habes. Nec hunc librum priorem esse aliquo altero eiusdem generis ac ordinis, manifestum est ex his uerbis Hermanni, quibus eumdem concludit: Quas autem quantasue utilitates omnes pretaxate habeant mensurationes, libellum Astrolapsus legenti, et ingenium in huiusmodi rerum usu exercitanti alias debet notificari.

Secundo scripsit Hermannus De utilitatibus Astrolabii libros II, quos Trithemius sub eadem inscriptione loco citato recenset, etsi non nisi unum esse dicat, quocirca uiro docto litem non mouebimus. Certe ex mox adductis ipsius Hermanni ex libro De mensura Astrolabii uerbis uix aliud concludas. Non enim ad libellos, sed libellum Astrolapsus, id est De utilitatibus Astrolabii, lectorem suum remittit. Nec nos aliam partitionem instituissemus, nisi codex Petrensis eam nobis mentem iniecisset. Cum enim ea que caput 21 consequuntur, cum precedentibus nulla ratione cohererent; in codice tamen eadem omnia manu exarata et coniuncta essent, integrum nobis esse non putauimus ea sine titulo noui libri exhibere, siue ea etiam Hermanni siue cuiuscunque alterius essent. Qua de re forte melius alii censebunt, in quorum manus plura Hermannianni operis manu exarata exempla incident. Nobis in re obscura et perplexa id sectandum uidebatur quod planius et clarius esset. Nam uerba Hermanni admodum obstant. Potuit enim sub finem libri De mensura Astrolabii propositum habere non nisi unum libellum Astrolapsus condendi, quem tamen postea increscente materia aut aliis ex causis altero adauxerit, quod frequenter auctoribus accidit. Forte libelli huius secundi epilogus certiora nos docuisset, nisi a codice, nescimus, quo casu, auulsus fuisset.



HERMANNI PRAEFATIO IN LIBRUM DE MENSURA ASTROLABII.


 HERIMANNUS Christi pauperum peripsima, et philosophie tironum, asello, imo limace, tardior assecla, B. suo iugem in Domino salutem.

Cum a plurimis sepe amicis rogarer ut mensuram astrolabii, que apud nostrates confusa et ideo obscura et passim mutilata inuenitur, lucidius pleniusque scribere tentarem, idque hactenus tum propter inscientiam, tum etiam propter pedissequam heu! mihi familiarem desidiam subterfugerem, tandem a tui potissimum instantia perpulsus, prout inertia desidiaque permittente potui, diu seposito more mendacium fabrorum operi cunctabundam deses manum applicui, non lepori, non eleganti uerborum  compositioni, sed intricate rei studens explicationi. In qua re si quid indocta obsequentis peccauit temeritas, benigna iubentium amicorum indulgeat caritas, totumque suo potius delictum ascribat studio, que imbecilli tam graue non pepercit onus imponere dorso.

Tu igitur, tu anime mi, utcunque alii ferant hec mea scripta legentes, gratanter, ut amicum decet, quomodocunque descriptam simplicem prefati instrumenti accipe mensuram; ut, si te postmodum de eius ratione aliqua cognouero permouere, ea tecum alacris, suppetente alias otio, pro posse studeam uestigare.



INCIPIT LIBER PRIMUS.



CAPUT PRIMUM. Quomodo circuli equinoctialis, colurorum solstitiorumque in astrolabio inueniendi sint.


In metienda igitur subtilissime inuentionis Ptolomei Walzachora, id est, plana sphera, quam Astrolabium uocitamus, tres primum circulos inuenire debemus, quorum medium qui equinoctialis celestis  uicem et nomen obtinet iuxta quantitatem tabule, ne maximum duntaxat prepediat, ad libitum moderari conuenit: quem centro a diligenter circumscriptum in quatuor equa partiaris punctis b c d e, et sit b orientale punctum a sinistris; c huic oppositum a dextris occidentale; d inferius septentrionale; e superius meridianum.

 Dehinc, apposita regula, per b a c puncta lineam rectam a fine ad finem tabule perducito, id est, ab Oriente in Occidentem: itemque per d a e, id est, a Septentrione in Meridiem, alteram lineam. Quas uidelicet lineas quadrifarie circulum diuidentes Arabes Alcotan nominant; nos, Coluros.

His lineis itaque positis unumquemque circuli quadrantem in 90 equas partes diuide, et ex his 24 ex utroque latere c, uersus d scilicet et e, debes accipere. Sed ut hoc facilius fiat, quadrantes singulos  in tria diuide, ut scilicet unaqueque tertia 30 partes capiat; et duas tertias c contiguas in 5 singulas partire, unamquamque quinarum partium 16 de 90 partibus subintelligens claudere.

Ex his quinque partibus, 4 utrinque circa c secerne, et punctis superius f, inferius g inscribe. Sicque inter c et f, itemque inter c et g, 24 partes de 90 inclusas noueris esse. Postea in puncta e et f, uel, si mauis, d et g, posita regula, uide in quo loco lineam, ab oriente in occidentem per b a c ductam, extra circulum tangat, ibique nota b impressa, circini pedes in a et h figito, et latiorem solstitii hiemalis circulum centro a, et interuallo h circumducito. Item in puncta e et g, siue d et f, regulam pones, et ubi lineam predictam b a c tangit,  notam i infigens, nichilominus, fixo in a et i circino, minimum estiui solstitii circulum centro a circinato.



CAPUT II. De almucantarath.

His circulis ita inuentis, quodcunque clima constituere uelis, eius climatis altitudinis quot sint gradus uide, utpote primi climatis 15, secundi 23, tertii 30, quarti 36, quinti 41, sexti 45, septimi 48. Et tot partes de 90, a c uersus e, secerne; itemque  ab opposito a b uersus punctum d totidem; uerbi gratia, si nostrum, id est septimum clima uolueris metiri, sume a c uersus e 48 partes de 90, superiores uidelicet 24, per quas circulos inueneras, duplicatas, easque nota k finito. Item a b uersus d, tantumdem, id est 48 partes nota l secernito, ut uidelicet integra circuli medietas a k ad d l inuematur. Postea hemicyclum a k per e et b ad d l usque ad l, in 6 partire, et unamquamque sextam in 6 itidem impressis punctis partire, et hoc facto habetis a k usque ad l interualla 36, singula quinas partes de 360 totius circuli partibus complectentia.

Deinde regulam in c et k puncta ponens, uide in quo loco tangat lineam meridianam per d a e longe extra circulos in alia tabula, supra quam walzachora  metienda ponitur, prolongatam, ibique notam scribe m, sicque, non mota hinc, id est de c puncto regula, ad singula per ordinem, quo a k ad l feceras puncta, eamdem regulam ponito, et ad singulas positiones prefatam d a e lineam, ut a regula tangatur, notato, donec tricies et sexies ipsa linea notata in c et l puncta regulam ponas, et, ut sepe dictam regulam tangat, trigesimum sextum signum, id est n, facias. Quo facto spatium linee, quod inter m et n continetur, accepto circino in duo diuide, et in medietate centro fixo hemicyclum, quem Almucantarath Arabes uocant, inter tres circulos per b n c inflecte. Item spatium linee, quod inter proximum signum ab m et proximum ab n complectitur, in duo diuides, et, centrum in medio figens,  alterum itidem hemicyclum curuabis. Eodem modo spatii linee inter tertium ab m, et tertium ab n signum inuenta medietate, tertium hemicyclum debes incuruare; sicque ordinatim per singula eiusdem linee signa interius utrinque progrediens, spatiumque quod inter ipsa continetur in duo diuidens, nunc semiplenos, nunc integros circulos circinabis, donec, ad medium signorum perueniens, octodecim orbiculorum Almucantarath consummabis; sicque ab n, id est a primo almucantarath usque ad medii orbiculi centrum, 90 gradus computantur, per singula scilicet campilogrammorum interualla quinis gradibus enumeratis.

Ab ipso uero n usque ad medium centrum a tot gradus in unoquoque climate reperis, quot gradus  habet altitudo ipsius climatis quod mensurabis, utpote in septimo, cuius nunc mensure exemplar expressi, 48. In primo autem climate 15 sic inuenies: diuide quadrantem in tres partes et tertiam partem in duas. Tunc utraque pars continet in se 15 gradus. In secundo autem climate 24 ita reperies: diuide quadrantes in tres partes, et postea tertiam partem ex almagrip in 5 diuide, et continebit unaqueque pars senarium. Postea quintam partem ex almagrip semocriorem, uidelicet senarium auferes, et remanebunt 24. In tertio uero climate 30 ita reperies: Quadrantem scilicet 90 a c in tres diuides, et erit unaqueque pars 30. In quarto autem climate 36 taliter reperies: iterum quadrantem, id est 90,  in tres diuides, et erit unaqueque pars 30; postea duas partes, id est 60 in 5 diuides, et erit unaqueque pars 12; deinde duas partes, id est 24 auferes, et tunc 36 remanebunt.

In quinto autem 40 ita reperies: eumdem quadrantem in tres diuides, et postea duas, id est 60 in sex, et erit unaqueque denarius. Tunc duas auferes partes, id est 20, et remanebunt 40. In sexto denique 45 taliter inuenies: eumdem quadrantem per medium diuides, et unaqueque pars erit 45, nam bis 45 90 faciunt. De septimo climate superius iam dictum est.



CAPUT III De lineis horarum inueniendis.

 Hoc modo perfectis almucantarath campilogrammis, spatium trium primitus dictorum circulorum, quod infra primum almucantarath ex parte scilicet d, id est septentrionali, remanet, 12 horarum locationi equaliter distribui hoc modo debet. Initio ab ipso almucantarath a parte c sumpto, spatium cuiusque trium circulorum usque ad lineam d a e, sex antemeridianis horis equaliter dispertire. Similiter, ab ipsa d a e linea usque ad almucantarath ex parte b, sena in singulis circulis metiens interualla, postmeridianis horis deputabis.

Postea accepti circini unum pedem tali in loco figere debes, ut alter tria puncta, prime hore limitem in singulis scilicet circulis signantia, possit attingere, et ita circinando finalem prime hore  lineam inter ipsos tres circulos curuabis, eodemque modo per singulas horas faciens nunc contrahendo, nunc dilatando, in diuersisque locis circinum, prout punctorum positio poscit, figendo, singularum horarum finales lineas circinabis; sicque singulis horis nascentur interualia ad interiorem quidem circulum contractiora, ad exteriorem uero latiora, que uidelicet ipsa septentrionalis d a e in medio limitat linea. Talibus ita mensuris et perigraphiis quaternas 7 scilicet climatum tabulas insignito.



CAPUT Iu. Descriptio Alhancabuth.

Deinde uoluellum, seu rete, quod Arabes Alhancabuth nominant, crebra percussione perforatum, hoc  modo erit metiendum. Descriptis primo in tabula eius aliquantum spissiore, quam sint subposite rotule alie, que tres sunt numero, tribus circulis eiusdem quantitatis, cuius et supra equinoctiali uidelicet, hiemali atque estiuo solstitialibus, eodemque modo cum lineis rectis, quas Coluros dixi, in quatuor equa, ut supra, diuisis, Colurum unum uersus meridiem a septentrione directum, a puncto ubi estiuum minimus in fine secat, usque ad punctum ubi ex opposito maximo iungitur hiemali circulo, in duo diuide, et centro in medio fixo zodiacum circulum, in quo tota huius artis consistit efficacitas, ita circumscribe ut minimum to um infra se continens circulum ex una ei coniungatur, ex opposita  per diametrum parte maximo adunetur, mediumque circulum altrinsecus simul et alium colurum ad singula puncta intersecet, atque per ipsius coluri lineam in bina hemispheria, sed non equaliter diuidatur; ipsi quoque congruam latitudinem, in qua nomina duodecim signorum, et quarumdam stellarum inscribi possint, ad libitum tribue. Spatia uero et loca ipsorum duodecim signorum hoc modo.



CAPUT u. De spatiis signorum inueniendis.

Maximum tertium circulorum in 12 partire, unumquemque scilicet quadrantem in tria. Dehinc regulam rectam ad singulas 12 partes, et ad trium circulorum centrum ponito, et Zodiacum, quem feceras circulum, ubi ad singulas positiones a regula  tangitur, lineis secato, et ita 12 in eo spatia, sed non equalia efficiens in minoris hemispherii senis spatiis sena signa ab Ariete usque Libram contra mundum a dextera scilicet in sinistram ordinato. In maioris quoque totidem spatiis alia totidem a Libra usque ad Arietem signa. Sicque ab equinoctiali circulo usque ad estiuum Aries, Taurus, Gemini protenduntur; indeque rursum ad equinoctialem Cancer cum Leone et uirgine reclinantur. Porro inde ad hiemalem Libra, Scorpius Sagittariusque deuergunt; et inde itidem ad equinoctialem Capricornus cum Aquario et Piscibus resurgunt. In confinio quoque Sagittarii et Capricorni quidam prominet denticulus Almeri Arabice, id est, calculator uocitatus.

 Ad partes uero siue gradus ipsorum signorum in decliuo eiusdem zodiaci latere discernendos prefatas 12 maximi circuli partes in 6, item singulas partes partire, et ad singulas partitio es ipsas, atque ad trium circulorum centrum regulam, ubi supra, ponens, et zodiacum circulum, ubi a regula tangitur, signans in singulis 12 signis sena, in toto uero zodiaco 72 efficies interualla, singula quinos de 360 totius circuli gradibus complectentia.



CAPUT uI. De positione stellarum.


Hoc modo zodiaco perfecto acutos clauiculos sparsim certis in locis in Alhancabuth fixos, quorum acumina clarissimarum quarumdam stellarum uicem tenent, hac ratione ponendos docent astronomici. Quamcunque ergo stellam in eo locare uolueris, prius, in pagina subscripta, contra quem gradum cuiuscunque 12 signorum eadem poni debeat, uide; et in eumdem gradum atque in trium celorum centrum regulam ponens, mediam eiusdem denticuli seu stelle lineam dirige, postquam ab eo gradu quo maximus a regula circulus tangitur, tot gradus in eodem maximo circulo, qui in 360 diuisus est, iterumque numera quot eidem stelle in eadem ascriptos uideris  pagina, et ubi numerus ipse utrinque finitur, ibi altrinsecus regulam pone, atque ubi stelle linea a regula tangitur, ibi acumen porrectionis eius abscidatur: u. G. Alramech in zona Bootis fixam posita in uicesimo quarto gradu Libre, et in centro trium circulorum regula lineabis, et ab eo gradu in maximo circulo 65 gradus utrinque numerans, ubi ipse numerus terminatur, apposita regula acumen Alramech iuxta eam finem sortiatur.

Eodem modo, iuxta numeros in ipsa pagina singulis stellis ascriptos, post Alramech in ipso zodiaco Elfeca album, Althahir, Delfin, Zalferaz locentur. In paruulo circulo circa centrum ad hoc iuxta placitum circumducto Benenaz, Wega, Alrif, Algol, Albazoch, Egregez et Alrucuba ordinentur. In parte  uero equinoctiali circuli a regione Tauri usque ad uirginem, ad hoc nichilominus relicta Aldebaram, Algenze, Algomeiza, Aldiraan et Calladarazeda statuantur.

In maximo autem hiemali circulo, qui ad hunc itidem usum ab Aquario usque ad Sagittarium in extremis uoluelli terminis relinquitur, Denebalgedi, Benebcaitox, Patancaitox, Rigel, Alhabor, Alhurab, Alchimech et Calbalagrah, quamuis non adeo utiles, utpote in Austro iuxta horizontem dimerse ponantur, ut prefata pagina subter ascripta docet.
[Table: 3Kb]

 Hoc modo Alhancabuth mensuratum totum, ubicunque uacat, diligenter facias perforari et perpoliri, relicto tamen zodiaco et partibus aliorum circulorum, quos dixi, cum stellis suis, et quadam regula per Pisces et uirginem secundum alium colurum ducta, que ipsos uidelicet cum medio centri circulo possit continere ad eius relictis soliditatem, ut cum alicui superpositum climati per axem, quem Alchitob uocant, circumuoluitur apparentibus per apertum cunctis eiusdem climatis perigraphis, ortus, occasus exaltationesque signorum et stellarum, ratioque horarum liquido declaretur, sicut per ipsius ortus [cod., ortis] experientiam et usum manifeste scire uolentibus approbatur.



CAPUT uII. De partitione Umbonis.


Hoc ita perfecto Umbonem, qui ipsam matrem Walzacoram circumdare, et cunctas climatum tabulas, ipsumque superpositum Alhancabuth debet circumcludere, primo in quatuor equa, ut uidelicet prefatis conueniat coluris, diuide. Dehinc unumquodque quartorum in tria, et horum unumquodque in sena partire, ut uidelicet totus Umbonis circuitus lineis rectis distincta 72 paria contineat interualla, et unumquodque horum interuallorum interius, ubi prominens in Halhancabuth Almeri attingit, in quinos adhuc gradus discerne, ut circuiens Almeri dierum et horarum longitudines possit computare.



CAPUT uIII. De partitione signorum, mensium et dierum.

 Restat postica walzacore planities metienda omnibus zodiaci gradibus, signis, mensibus et diebus anni insignienda. Cuius extremos circulos, in 4 itidem equa rectis lineis per centrum ductis diuisos eadem qua et predictum Umbonem mensura distinguas, ut uidelicet unusquisque quadrans primum in tria, et illa in sena, id est 18 interualla, totus uero circuito in 72 diuisus sit, et unumquodque horum in quinos diuidatur gradus, qui simul 360 complebunt. Sub his uero proximum circulorum interuallum tribus in unoquoque quadrante signis dispertiatur, et eorum uocabulis inscribatur, a linea uidelicet occidentali, id est dextera, usque ad summam australem, cui suspendicularis incatenatur circulus contra mundum Aries, Taurus, Gemini. Abhinc usque ad  orientalem, id est sinistram, Cancer, Leo et uirgo. Inde usque ad imam septentrionalem Libra, Scorpius et Sagittarius. Et dehinc ad occidentalem Capricornus, Aquarius et Pisces reuertantur; et unicuique signo sexies quini, id est, 30 de predictis 160 totius circuli gradibus deputentur.

Sub hoc item aliud circulorum interuallum mensibus duodecim, a medio fere signorum ad se pertinentium inchoantibus, distribuatur, eorumque nominibus insigniatur. Et sub hoc item interuallum aliud  diebus anni 360 uel 5 potius adhuc additis diuidatur: quod hoc modo facilius facies: Ab uno circuli quadrante decimam octauam partem seclude, et hac excepta reliquum totum circuitum in 12, et unamquamque duodecimam in senas diuide partes, sicque annumerata, quam secluseras, quadrantis parte, decimam octauam in toto circulo 70 tria reperies interualla, quibus singulis in 5 partitis habes circulum per 365 dies diuisum.

Tunc autumnali equinoctio, quod moderni primo gradu Arietis, id est, 15 Kal. Aprilis ascribendum credunt, incipiens 14 dies post equinoctium, id est, post lineam occidentalem in qua Arietem inchoasti, Martio mensi tribue, deinde Aprili 30, Maio 31, Iunio 30, Iulio 31, Augusto 31, Septembri  30, Octobri 31, Nouembri 30, Decembri 31, Ianuario 31, Februario 28 et Martio usque ad prefatam equinoctii uernalis lineam 17 deputans, integrum anni currentis circuitum complebis, duabus lineis circulos quadrifariam partientibus, scilicet quaternos anni articulos, bina siquidem equinoctia et totidem solstitia intersecantibus.

Adhuc quod sub hoc remanet centro citimum circulorum interuallum, ita in unoquoque mense distingue, ut quinos dies, uel quod expeditius propter hebdomadas uidetur, septenos potius connumeratos lineis distinguas, remanentibus si qui adhuc supersunt de mense diebus. His autem ita perfectis, totam mensuram instrumenti huius ad astronomicam uidelicet horologicamue disciplinam pertinentem completam  esse letaberis. Sed adhuc de quadrantis mensuratione, qui intra circulum dierum inter occidentalem et septentrionalem lineam uersus medium Aquarium locatus ad geometricas dimensiones utilissimus pertinet, paucula scribere non pigere debet.



CAPUT IX. De quadrato.

Quartam ergo prefati dierum circuli partem inter predictas occidentalem et septentrionalem litteras in duo diuide; et puncto in medio facto aliam quoque quartam inter occidentalem et australem, et item aliam inter septentrionalem et orientalem in duo itidem dispertiens medietates punctis b et c secernito. Tunc, apposita regula in puncta a et b,  lineam rectam ab occidentali linea in a dirige. Item in a et c regulam ponens, aliam lineam a septentrionali in a deducito, et habes quadratum orthogonum equilaterum, cuius unus angulus in a, alter oppositus per diagonum in centro: reliqui duo in lineis occidentali et septentrionali limitantur.

Huius duo latera angulum in a facientia, data eis ad libitum latitudine, in duodecim equales partes diuide, et interius duas ex his complectens in sena partire, quatenus super currente Alhidada, id est,  quadam regula cum duabus pinnis erectis ad rectam lineam perforatis, quota lateris quadrati pars designetur possit apparere. Quas autem quantasue utilitates  omnes pretaxate habeant mensurationes, libellum Astrolapsus legenti, et ingenium in huiusmodi rerum usu exercitanti, alias debet notificari.





HERMANNI CONTRACTI MONACIII AUGIENSIS DE UTILITATIBUS ASTROLABII LIBRI DUO.
Eruit ex ms. cod. celeberrimi monasterii S. Petri Salisburg. P. Bernardus Pezius. 



LIBRI PRIMI CAPITULA.

    I. De utilitatibus astrolabii.
    II. Descriptio eius perigraphiarum.
    III. De colligendo signo et gradu solis.
    Iu. De inueniendo nadair solis.
    u. De concipienda solis altitudine, et certis horis diei.
    uI. De altitudine stellarum, et horis nocturnis.
    uII. De distinctione horarum per quatuor plagas.
    uIII. De horis equinoctialibus, et inequalibus.
    IX. De partibus inequalium horarum diei.
    X. De partibus inequalium horarum noctis.
    XI. De indaganda quantitate orbis diei.
    XII. De quantitate orbis nocturni.
    XIII. Quot sint hore equinoctialis diei et noctis.
    XIu. De percipienda uicinitate aurore.
    Xu. De percipiendo quolibet tempore cuiusque signi ortum et occasum.
    XuI. In quo signo sint stelle.
    XuII. De uocabulis stellarum Arabicis et Latinis.
    XuIII. De discretione climatum, et eorum inuenienda latitudine.
    XIX. De diuisione orbis per septem climata, et initiis et terminis eorum.
    XX. Ut scias si restat uel preterit meridies.
    XXI. De inueniendis in dorso astrolabii horis.





LIBER PRIMUS.



CAPUT PRIMUM. De utilitatibus astrolabii.


Quicunque astronomice peritiam discipline et celestium spherarum geometricaliumque mensurarum altiorem scientiam diligenti ueritatis inquisitione altius rimari conatur, et certissimas horologiorum quorumlibet climatum rationes, et quelibet ad hec pertinentia, industrius discriminare nititur, hanc walzacoram, id est, planam spheram Ptolomei seu astrolapsum solerti indagatione perquirat et discat, et perquisitam tenaci memorie firmiter commendet, ita ut, cum quaslibet perigraphias partitionesque anaglypharias in ea scriptas et insculptas cognouerit, singulas nominatim retineat. Nam si horum diligenti discussione summam amplectitur,  et celebri intentionis iugitate his studiosus utitur, maximam ex hoc colliget utilitatem, et in astronomicis et geometricis studiis subtilem profunditatem.

 Inueniet autem per eam, secundum spherice uolubilitatis circuitum, certos ortus et occasus omnium siderum singulis quibusque horis, et quotus decanus, quotaque pars cuiuslibet signi oriendo emergatur, aut occidendo demergatur, et per uniuersas celi regiones motus siderum, et situs signorum, et gradus solis, et altitudinem eius diurnam seu menstruam, et quot terreni orbis stadia permeet, similiter et stellarum fixarum signa et altitudines: ad hec noctium et dierum horas certissimas, naturales siue artificiales, cum augmentis et detrimentis. Quarum cognitio quam necessaria sit in diuinis ministeriis, quam ad exercitandum utilis, et ad euacuanda et irrita facienda falsidica quorumdam et pseudohorologia, prudens animus scire, imprudens  discere potest. Et initia mensium, mutationesque horologiorum et climatum, et ad sciendos canones Ptolomei, alia etiam quamplurima, que hic proemiare superfluum est, cum in sequentibus  competentius patefiant. Unde non tantum letabitur lector, quantum mirabitur. Sed omni nisu nomina subsequentia et alia subscripta inquirat, et inquisita in arcula cordis tenacius retineat tunc sine scrupulo aliquo plana erit uia ad inueniendum pretaxata.

His ita prelibatis non pigritia exterritus, de eius perigraphiis architectonica seu mechanica ratione comparatis, eorumque nominibus, ne multa scribendo offendam, compendiose dicam, et ut maturius promissa impleam.



CAPUT II. Descriptio perigraphiarum.

Est quidem walzachora tabula ad celi rotunditatem conformata, cuius utraque superficies equali  spatiorum interstitio quadrifidis ab ipso centro per diametrum fusis lineationibus partita est, id est coluris, qui tam ab orientali, quam a septentrionali uertice in diuersa deducti quaternas in partes zodiacum diuidunt, ita ut unus per Arietem et Libram, alter per Cancrum et Capricornum permeent. Ipsum autem centrum harum traiectum secatione linearum a littera designatur. Quarum linearum sinistram b adnotatam Almarech, id est, orientalem ab ortu siderum et diei, dexteram autem, ubi est c Almagrip, id est, occidentalem ab occasu siderum et diei appellant, et est illa que ducitur de Oriente ad Occidentem, quam etiam solaris designat radius in primo ortu, aut umbra gnomonis Superiorem autem, cui d ascribitur, Walzazene, id est, lineam meridianam,  eo quod sol, ipsa ascendendo attacta, sex dimensis horis meridiem efficiat, et descendendo ad occasum uergere incipiat. Inferiorem autem, ubi est e, Cathezenuel, id est lineam equalitatis uel mediatricem sphere, et est illa que a Meridie ad Septentrionem protenditur, quam radius solis, uel umbra gnomonis solstitialis, in tropico estiuo designat, in cuius antica planitie trifidi zodiaci inscribuntur circuli, quorum unum equinoctiali ratione medio collocatum cursus Arietis et Libre sine deuiatione notat. Qui etiam equinoctialis dicitur, eo quod ibi pari compensatione lucis noctisque spatia dimetiantur. Dicitur et eclipticus. Nam dum inibi sol lunaque pariter ceunt, quilibet eorum necesse est ut eclipsim patiatur.

 Ex duobus autem terminalibus unum cernis inferiorem circulum in confinio centri circumactum, qui, naturali obseruata ratione, quantum centro est uicinior, tantum circumactione contractior; qui circulus Canceri tropicus estiuus dicitur: in extremis tabule horis dilatiore circulatione circulus Capricorni, id est, tropicus hiemalis inscribitur. Quorum inscriptiones, ad instar celestis sphere collocate, signiferi latitudinem circuli includunt, et solis ceterorumque planetarum cursibus limitem ponunt. Inter quos extremos orbes in plaga septentrionali artificiosa rationis positione hototaltasab, id est, breues horarum linee equa interuallorum partitione instruuntur, ita ut interiori angustia extracta decurrendo  per latitudinem exterius amplius pateant. Quarum media est linea diagonalis Meridiei, cuius ex utrisque partibus simul cum ipsa geminatis senis duodecim horarum meta constituitur, et impressis nominibus singule denotantur, et hec nomina sunt illorum Arabica, que subtus uides inscripta formule. Quarum linea dextera antemetidianas, sinistra autem postmeridianas horas cauta discretione insignat, et diligenter inherentibus obtutibus adhibito horoscopo demonstrat.

    XII Ethesiafer.
    XI. Aldimata.
    X.  Alhansira.
    IX. Ethezea.
    uIII. Ethemima.
    uII. Escebea.
     I. hora. Elewiul.
    II. Athenia.
    III.  Atheziza.
    Iu. Arrabea.
    u. Alcamiza.
    uI. Escendelisza.


In superiori autem medietatis regione hemicyclos et integros etiam orbiculos artificiosa industria machinati sunt, quos dicunt Omucantarath, id est progressionarios solis, qui frequenti circuitione et crebra retorsione, alii extractiores, alii contractiores, certa et necessaria locatione coronantur, in quibus magna instrumenti huius consistit efficacia. In quorum interuallis gradus ascensus et descensus solis  diurni et menstrui geminato in utrisque partibus 90 permetiuntur. Sunt ergo in hac walzacora quindecim orbiculi, quibus singulis sexquipertitis 90 completur numerus, id est quadrans totius circuli. Qui tamen orbiculi simul cum numero secundum horologiorum mutationes pro situ locorum et climatum aut maiorantur aut minuuntur, quod alias lucidius clarebit. Cuius in extremis coronata labris gyratione prominens umbo tenaci soliditate affigitur, quem dicunt Alnogiza, qui in altum porrectus eminentes aliorum climatum tabulas in se suscipiendo concludit. Ad quas concipiendas frons eius paruo terebratur foramine, cui acuta tabularum infiguntur capitula: Quod foramen meridiane respondet regule. Cuius crassitudo non altius extollitur quam  tabularum capacitas.

Dehinc eius exstanti laterali uertice perforato suspendiculares inferuntur circuli, uel magis incatenantur. Quibus coherentibus quandolibet, ad radium solis percipiendum subleuatur; cuius etiam epiphania summa diligenter polita diuiditur per partes tetragonas partibus 360 equatis per quinquepertita interualla; que, si subtili discernuntur partitione, ad multiplices pertinent utilitates, ex quarum impressa ratione, quod precipuum est, certissime naturales noctium et dierum cognoscuntur hore cum augmentis et detrimentis, ut in sequentibus aptius admonebitur.

Eisdem etiam perigraphiis cetere exarantur tabule,  quorumlibet sint climatum, quamuis paulisper pro locorum et climatum mutatione ipsi almucantarath uarientur. De qua uarietate certa ratio dabitur in suo loco. Quibus tabulis supersidet Alhancabuth, id est uersatile uoluellum, quod manuali uersatione ad demonstrandam celestis sphere uolubilitatem et ad demonstrationem horarum uoluit. Nam eius uersationibus et gradibus solis, eisque respondentibus horoscopis per partes signiferi circuli certis locis designatis lucidissime horarum proprietates patefiunt, et correptiones et crescentie noctium et dierum probantur. Est enim illud excauata machinatione insculptum secundum interstitia predictorum circulorum et positionem stellarum fixarum, per quas hore noctis dignoscuntur. Sunt certe in  ipso tres circuli, quorum interior in duos hemicyclos per diametrum partitus est, quibus lineali diuisione sextatis senis signis duodecim signorum numerus redditur. Quo superposito impellente uersatione uidebis Arietem et Libram medium circulum, Cancrum et Capricornum terminales currendo denotare circulos. Est etiam ita naturaliter dispositum ut in septentrionali parte sublimetur, in meridiana autem ad confinia inferiorum demergatur. Nam arctius hemispherium ab Ariete initiatum, etsi minorum correptione spatiorum contractum est, de tamen dilatando per uerna ascendit signa, et in summo Cancro posita solstitiali linea denotatur. Hinc eadem circuitione dies contrahendo per estiua digrediens signa in equinoctiali terminatur Libra.  A Libra maius hemispherium initiatum et dilatata circuitione depressum autumnales corripiendo dies ad Capricorni solstitium perueniet. Hinc brumali circuitione ad Arietis signum reducitur, in cuius circuli lateribus [in marg., uel laterculis] diligenti partitione signorum partes distinguuntur. Nam unumquodque signum quinquepertitis discernitur interuallis, quibus quinis data sena tricenarium denominant; et sic per ordinem progredientia zodiaci adimplent numerum. In quo etiam acuti machinati sunt denticuli, qui certis in locis collocati stellas adnotant fixas, per quas noctis cognoscimus horas, que propriis etiam nominibus Arabicis inscripti sunt. In cuius rotunditate uel rotunditatis fronte exstans est denticulus super Capricornum  positus, et ad ipsum umbonem porrectus, qui calculando summam numeri in epiphania umbonis positi naturales discriminat horas. Qui dicitur almeri, id est calculator, et illud halbancabuth desuper positum tabula inuolutionem contegit.

Iam uero antica descripta planitie ad posticam uertitur stylus, in qua signorum et mensium habentur notitie. Nam in interioribus circulis cauta discretione, singulis mensibus, proprii subscripti sunt dies. Quibus mensibus signa singulis attinentia lineali diuisione superposita sunt. In exterioribus labris tabule partes zodiaci per quadras denotantur  plagas propriis distantiis, uel per quinquepertita interualla per sena distribute signis, que omnia uisu potius quam dictu deprehendi possunt.

Habetur etiam ibi Alhidada, id est uerticulum, quod nos radium dicere possumus, quod ad instar regule extensum superponitur tabule. Cuius in capitibus bine sunt erecte pinne, que ad accipiendum solis radium et stellarum fixarum; seu ad geometricalium scientiam mensurarum sibi respondentia bina habent foramina, quod tactu cum torquetur, itu et reditu altitudinem solis prouidis demonstrat obtutibus.

Est etiam Alchitob, id est uectis rotundus, qui ipsi Walzacore in medio perforate ad constringendum climatum tabulas infigitur. Cui in summo perforato  alter cuneus et parte Alhancabuth transuerse inseritur, quem Alferaz, id est caballum, dicunt, eo quod instar caballi formatus sit. Etiam, ut lucidius quiui, eius perigraphias compendiose explicui, excepto uno tetragono, de quo in loco suo uberius dicam. Sed hec res tectis innexionibus intricata est; nec omnibus ad intelligendum enodabilis, preter eos qui usualem habent in his exercitationem. Si quis autem dicta aut dicenda parum ex scriptis intellexerit, ipsam rem probet, et procul dubio reperiet satis diligenter omnia dicta esse. His ita pretaxatis uota persoluendo, qualiter hec exercitemus, dicam, et in primis de artificialibus horis dici et noctis.



CAPUT III. De colligendo signo et gradu solis.


Si certissime horas naturales siue artificiales diei et noctis cupis scire, oportet in primis ut scias in quo signo sit sol et in quoto decano aut gradu eiusdem signi. Hoc quidem etsi multiplicibus calculationum rationibus scire queas, tamen absolutis ex hac figura maxima solertia acquisita cognosces quam hic subscribere non ineptum autumo, dum locus et ratio postulat, et ita in Arabico habeatur. Habet enim hec figura in latere uno nomina mensium pretitulata; altero uero latere dies mensium per numerum; media in superficie totius circuli zodiaci signa cum gradibus partium. Et dum uis per hanc scire signum et gradum solis in quolibet die, considera in utroque latere presentem mensem,  et eiusdem mensis presentem diem, et ita binis altrinsecus lineis ingredere usque ad proselidem angularem  , et quotum inibi reperies numerum desuper in eadem linea considerato signo, ipse est gradus solis quem requiris.

Si uis aliter scire, transactis diebus, presentis mensis quotlibet fuerint, adiicias 15 per quos simul collectos computare incipies a primo gradu signi pertinentis ad ipsum mensem per quinquepertita interualla, et ubi defecerint, ipse est gradus solis, quem queris, uerbi gratia: iam peractis 20 diebus Aprilis adiicias 15, et computando collecti erunt 35,  Et modo incipias per hunc numerum computare a primo gradu Arietis, qui constat Aprilis, et computando peruenies ad quintum Tauri gradum. Nam Arieti datis 30, remanent Tauro 5. Et dices: quia in uigesimo die Aprilis sol est in quinto gradu Tauri. Per astrolapsum autem taliter scies. In postica eius planitie considera dies mensium et partitiones signorum, et Alhidada pone super diem presentem in quo es, et quemcunque gradum exterius summitas  Alhidade denotauerit, ipse est gradus solis quem queris; ut puta si posueris Alhidada super uigesimum diem Aprilis, eius summitas quintum gradum Tauri insignat. Quem gradum ex alia parte in Alhancabuth in suo loco denota. Hoc in loco admonendum est ut progressio calculationis tue in his secundum solis circuitionem contra mundum fiat, quasi a dextera ad sinistram. Nam Chaldaica astutia seu calculando seu scribendo ita progreditur.
 [Table: 5Kb]


CAPUT Iu. Ad inueniendum nadair solis.


Gradu solis inuento et in Alhancabuth adnotato, nadair Ascemath, id est oppositum solis, inuenire debes, quod nos horoscopon dicere possumus, eo quod inspiciendo horas designat. Fit autem horoscopon per diametrum sphere in sexto quidem signo, a signo solis tota parte sexti signi, quota parte signi sui gradus sit solis, hoc est, a gradu solis ad centesimam octogesimam partem, quod est diametrum hemispherii, quod naturalis ratio necessaria parilitatis circuitione peragit. Inuenies autem sic per Astrolapsum nadair.

 Gradum solis iam insignitum in Alhancabuth pone super primum Almucantarath aut super lineam orientalem, et considera quod signum et quis gradus ultimo Almucantarath uel linee occidentali immineat. Ipsum enim nadair solis.

Poteris et per Alhidada utrumque, id est, gradum solis et oppositum eius simul inuenire, consideratis ex utrisque eius partibus summitatibus, quod satis indaganti patet; quia, sicut cum gradu solis semper dies oritur, ita cum nadair solis nox. Insuper et ortus diei et noctis per diametrum hemispherii [zodiaci] fiunt. Nam de 180 partibus hemispherii 5 gradibus hore cuique attributis dies clauditur.  Est nempe eadem et par uersatio orientium et occidentium per horizontem celestis sphere, ut per astrolapsum probari potest. Quibus inuentis, impressam notationem diei et noctis diligenter impone. Nam harum cauta administratione alia omnia facile patebunt.



CAPUT u. De concipienda solis altitudine et ceteris horis diei.

Dehinc si uis scire certas horas diei, debes inuenire altitudinem solis, quam Arabice Erufamazeat appellant, qualibet hora uolueris. Dicimus autem altitudinem solis cursum eius, per quem ipse a primo suo ortu paulatim quasi per gradus impetu mundi contreunte a terra recedens ad altiora ascendendo spatia celi, uel descendendo ad inferiora  procedit. Nam adhuc dum summitas eius uix ab horizonte procedit, si astrolapsum adhibueris, uidebis insidiente Alhidada linee orientali ineuitabiliter radium solis ambo eius foramina perlustrare, hinc ascendendo altiora uisitare et usque ad meridianam peruenire lineam, descendendo in eadem ortus sui linea occumbere.

Quota autem sit solis altitudo qualibet hora, sic inquisitione procedente inuenies. Accepto astrolapsu intentius temet oppone soli, ita ut sinister humerus soli sit obiectus, ipseque astrolapsus de manu tua suspendatur dextera uersa ad te eius postica planitie, et ipsum Alhidada diligentius oculis solis oblatum crebra uertigine torqueas itus et reditus, quoadusque solis radius ambo normaliter perlustret  foramina. Quo uiso diligenter mentis et corporis inherentibus obtutibus, fida adnotatione ab orientali linea per quinquepertita interualla computando designes numerum, quem summitas Alhidade in 10 denotat partibus. Quotuscunque uero est numerus, tota est altitudo solis.

Quo fideliter obseruato et memorie commendato, uerte anticam planitiem astrolapsus ad te, eumdemque numerum in altitudine solis deprehensum inter ipsos sesquipertitos adinueni sic. Da unicuique interuallo 6, a primo incipiens Almucantarath, quoadusque acceptum reperias numerum, si est ante meridiem, in orientali parte; si post meridiem, in occidentali parte. Quo inuento gradu solis in Alhancabuth insignitum superpone altitudini solis, et inferiori  regione considerato nadair solis, cui supersidet hore, ipsa est presens hora quam queris. Similiter singulis quibuslibet horis diei experire ueritatem siue per estiuum siue per hibernum tempus nulla ancipiti ratione interuacillante. Hoc dignissimum ad diurnum horarum celebrandum officium, et pernimium ad scientiam uidetur utile, quanto gratius et decentius cuncta tunc procedunt, dum cum summa reuerentia debitis horis sub regula iusti Iudicis, qui in nullo uult falli uicissitudinis obumbraculo, Dominica ministeria conuenienter peraguntur.



CAPUT uI. De altitudine stellarum et horis noctis.

His ita cura acquisitis et per certissimas horas  diurnis peractis officiis, confestim flagranti indagatione stellarum fixarum altitudines nocturnalium horarum indices prouidus horoscopus aduisere debes. Nam sicut per solarem altitudinem diurne inueniuntur hore, sic per stellarum fixarum nocturne eliciuntur hore.

Hoc in loco admonet ratio aliquid dicere que sint, ubi sint, quot sint, et de formatione seu uocabulis earumdem interserere. Sed, dum hic breuitati studetur, ne nimio hiatu abigatur intentio, in sequenti quanto competentius, tanto uberius hoc declarabitur [uide inf., cap. 17]. Altitudinem autem cuiuslibet stelle taliter exquire: subleuato Astrolapsu tantum ipsum Alhidada coaptando torqueas, quoadusque quamlibet stellarum fixarum tunc apparentium  et in astrolapsu designatarum certa unius oculi inspectione per ambo contempleris foramina. Qua uisa eiusque altitudine demonstrante Alhidada adnotata eamdem altitudinem inter Almucantarath cequa, in ipsa parte in qua accepisti stellam. Cui altitudini in Almucantarath caput eiusdem stelle superpone, et considera quam horam gradus solis demonstret, quia ipsa est quam queris. Sed hoc obserua, ut per nadair solis horas diei, per gradus solis horas noctis discas.



CAPUT uII. De distinctione horarum per quatuor plagas.

Quatuor sunt plage mundi, quarum una scilicet septentrionis nunquam nostris in locis recipit in se  solem. Idcirco per alias tres, id est orientalem, meridianam, occidentalemque, que admittunt solem, duodecim distribuuntur hore, unicuique quatuor. Nam ter quatuor duodecim reddunt. Datur orientali plage 1 2 3 4; meridiane 5 6 7 8; occidentali 9 10 11 12. Ex quibus horis due semper sunt sub uno numero uel mensura, exceptis sexta et duodecima. Nam sicut sexta propter summum solis ascensum, ita et duodecima propter infimum descensum nequeunt ceteris numero uel mensura cequari. Nam sexta in summo ponitur; et quinta cum septima, quarta cum octaua, tertia cum nona, secunda cum decima, prima cum undecima mensuratur; remanet duodecima in occasu posita.
 [Figure: [Figura] 4Kb]


CAPUT uIII. De horis equinoctialibus et inequalibus.


Hactenus artificialibus horis digestis de equinoctialibus et inequalibus deinceps dicam. Et in primis dicam quomodo diuiduntur 360 partes per horas equinoctiales et inequales, quas Arabes Muzzewine, id est equales dicunt, et Ezemenie, id est inequales.

Si uis scire quot hore Muzzewine habeantur in toto circulo zodiaco, id est 360 partibus, diuide medietatem eiusdem numeri, 180, per 12 horas equinoctiales, sic ut unicuique hore 15 partes, id est, tria quinquepertita interualla attribuas, et procul dubio reperies in ipso hemispherio 12 horas equinoctiales. Similiter in altero si feceris, totidem  adnotabis. Nam 15 uiginti quatuor 360 sunt. Unde semel reuoluta tota sphera in die et nocte uiginti quatuor hore reperiuntur.

Si uis autem scire quot hore Ezemenie, id est inequales, in eodem numero fiant, da unicuique undeuiginti partes, et nimirum reperies in toto circulo 19 horas inequales, et ideo hora equinoctialis 15 partes habet, quia, multiplicatis 15 per 24, erunt 360. Nam totidem hore reperiuntur per 360 partes, quot hore sunt in die naturali. Dicuntur hore equinoctiales, que solummodo duobus diebus in anno cequantur, illis scilicet quibus sol est in prima parte Arietis et Libre. Cetero autem tempore dicuntur inequales, propter mutuam alternationem correptionis et depalationis: que alterna mutuatio semper  infra unius signi partes, id est 30 uariatur. Nam breuissima hora ezemenia non minus quam usque ad undecim partes decrescit: longissima autem non plus quam undeuiginti partes excrescit. Unde 19 partes sibi attribuuntur, que tamen aut crescendo aut decrescendo ad equinoctialis hore partes, id est 15 recurrunt.



CAPUT IX. De partibus inequalium horarum diei.

Si uis scire partes inequalium horarum diei, pone nadair solis super primam lineam cuiuslibet hore. Quo facto, considera diligenter, et assigna partem, quam denotauerit Almeri in 360 partibus. Post admoue nadair ad postremam eiusdem hore lineam, et quotcunque partes infra suos limites computauerit  Almeri, tot sunt partes inequalium horarum diei.



CAPUT X. De partibus inequalium horarum diei.

Si uis scire partes horarum noctium, fac cum gradu solis sicut fecisti cum nadair; scilicet superposito gradu prime linee cuiuslibet hore, denota locum ab Almeri designatum. Hinc ad postremam reuoluto, quot gradiendo solis gradus designat Almeri, tot sunt partes quas queris. Sed hoc preuide ut per nadair partes horarum diurnalium discas: per gradum autem solis nocturnalium. Et si queris scire, expertis diurnalium horarum partibus, quot nocti remanserint, minue easdem de 30, et quot remanserint,  tot sunt partes nocturnalium horarum; et econtra abstractis de 30 nocturne hore partibus supersunt diurne partes, quia harum alterna mutatio correptionis et depalationis, ut dictum est, infra 30 uersatur.



CAPUT XI De indaganda quantitate orbis diei.

Cum autem queris scire quot horas equinoctiales habent dies uel nox, uel quot plures nox aut dies equinoctiales horas habeat, primitus indagandum est tibi quantus orbis diei ac noctis sit. Dico autem orbem diei, quantum sol a primo ortu usque ad occasum cum conuersione sphere transiens in 360 partibus singulis diebus permetitur, et noctis dico orbem, qui remanet. Quem taliter reperies: superposito  gradu solis super primum Almucantarath in parte Almarech locum Almeri caute designa. Quo designato, transmitte gradum predictum ad postremum Almucantarath in parte Almagrip, et denuo locum Almeri designa, et quantus est arcus a priori loco usque ad secundum locum Almeri, ipse est orbis, quem queris.



CAPUT XII. De quantitate orbis noctis.

Eadem ratio est inuentionis de orbe noctis per nadair solis. Nam ut per gradum solis circulus dici, sic per nadair circulus noctis incunctanter, quando libet, acquiritur. Inuento quippe orbe diei, quod remanet de 360 partibus, orbis noctis est.



CAPUT XIII. Quot sint hore equinoctiales?


Cum queris scire quot equinoctiales hore sint diei, orbem eius diuide a primo loco usque ad secundum per partes horarum equinoctialium, id est per 15, quot sunt tria quinquepertita interualla sic ut unicuique hore 15 partes attribuas, quoadusque poteris; et quot horas per partes sic calculando inuenies, tot hore sunt equinoctiales diei. Sic etiam considerabis detrimenta et augmenta dierum ac noctium.

Eadem quoque diuisione noctis orbem considerabis et inuenies horas noctis. Quod liquidius indaganti patet. Nam ablatis horis diei de 360 partibus, remanent hore nimirum noctis; que hore, ut predictum  est, semper inequales sunt, nisi duobus diebus equinoctialibus, tuncque ad equalitatis parilitatem redeunt. De quarum alternatione mutuisque incrementis et detrimentis quamplurimi auctores satis liquido tractant. Quocirca his hic supersedetur. Si quis hoc perfectius rimari nititur, Canones Ptolomei appetat, ubi horum omnium affluentiorem poterit potare fontem



CAPUT XIu. De percipienda uicinitate aurore.

Si queris scire quam prope sit aurora, accipe cuiuslibet altitudinem stelle in astrolapsu scripte, et caput eiusdem stelle superpone accepte altitudini in qualibet plaga, et considera ubi sit nadair solis. Si  est super decimum octauum Almucantarath ex parte Almagrip, ecce aurora.



CAPUT Xu. De percipiendo quolibet tempore cuiusque signi ortu et occasu.

Qualibet hora diei si uolueris scire quod signum, uel quota pars, uel stella oriatur uel occidat, accipe altitudinem solis, super quam transmitte gradum solis, in qualibet plaga sit. Quo facto, considera quod signum eiusdemque signi quota pars uel stella primo Almucantarath supersideat, illud nimirum oritur; et quod ultimo Almucantarath, illud quippe occidit, quod est 7 ab Oriente. Et quod lineam meridianam designat, ipsum medium celum super terram; et quod septentrionalem, medium celum infra terram  occupat. Ita faciendo cognosces situs et motus siderum sine ambiguitate.

Sic quoque nocte colligas. Accipe altitudinem cuiuslibet stelle in astrolapsu scripte, cuius altitudini suppone caput eiusdem stelle, et considera lineas plagarum. Nam ipse demonstrant quod queris.



CAPUT XuI. In quo signo sint stelle.

Cum uis scire in quo signo sit quelibet horarum stella, cuius signum queris, eius caput linee meridiane superpones, et quod signum ipsi supersidet, in hoc consistit ipsa stella. Nam quod lineam designat, eamdem stellam occupat.



CAPUT XuII. De uocabulis stellarum Latinis et Arabicis.


Hic locus et ratio postulat promissa soluere, scilicet ut de stellis horarum dicam, quote sint, ubi sint et de uocabulis et formationibus earumdem. In Temone maioris Plaustri, quod ita formatur [Figure: [Figura] 2Kb] est una horarum stella, que Arabice dicitur Benenaz, scilicet prima in Temone, et est in astrolapsu. Post quam est Almarech, id est artophylax [Figure: [Figura] 2Kb] talis stella prelucida. Hanc sequitur corona ita formata [Figure: [Figura] 1Kb] cuius in medio est stella lucidior, quam dicunt Mirmur, uel Elfeca. Est et in Lira alia lucidior sic formata [Figure: [Figura] 2Kb] , quam dicunt Alwagakha. Post quam est Archeitus, uel Alrif [Figure: [Figura] 2Kb] , uel ita [Figure: [Figura] 2Kb] , et est  in Cygno. In Auriga due sunt lucidiores, Menreb, Alrech, id est Humerus, et Rigel, id est pes [Figure: [Figura] 1Kb] , uel ita * est Pegasus, in quo habetur una talis [Figure: [Figura] 1Kb] , quam dicunt Alferaz. Telum est ita [Figure: [Figura] 1Kb] cuius in medio est una, quam dicunt Alhadib. In Cygno autem medio ima est, quam dicunt Alceir. In Tauro est una ita lucidior [Figure: [Figura] 1Kb] , quam dicunt Aldebaram. In Geminis habentur due Alhaioch Algeuze, id est humerus et Rigel, id est pes. In Leone due Aldiranai, id est frons [Figure: [Figura] 1Kb] . Illa scilicet est minor et inferior, et Calbalaceda, id est cor, superior et lucida. In Scorpione Calbalagraf [Figure: [Figura] 1Kb] id est cor Scorpionis. In Aquario habetur una, quam dicunt Benebalgedi.  In cauda Capricorni est Delphin, que est in astrolapsu talis [Figure: [Figura] 1Kb] , est Denehcaitoz et Panta, id est cauda et uenter cuiusdam animalis, que aut raro aut nunquam in nostris climatibus cernuntur, et sunt ita [Figure: [Figura] 1Kb] , est uigel et Alhabor. Quid autem dicam de his, dum a nobis minime uidentur? Est Algomeiza Aldirnam, de quibus uarie autumant, ideo quasi dubium pretermitto.

Sunt preter has due Ganamalgurab, Albazal, uel Alhimech in Centauro, quibus Chaldei satis ad discernendas horas utuntur, a nobis autem rarissime uidentur, et dum uidentur duabus aut tribus horis apparent. Alie quamplurime habentur ad discernendas horas, quas modo silebo, eo quod eis non indigemus,  si pretaxatas bene cognoscimus



CAPUT XuIII. De descriptione climatum, et eorum inuenienda latitudine.

Hic danda est ratio et utilissima et ualde necessaria, et si eius expers fueris, minime ad horarum scientiam peruenies. Est quippe sciendum quomodo mutationes climatum, uel in quo tu sis. Nam sicut propter situm terre non idem meridies fit ubique, ita eadem horologia esse nequeunt. Sunt enim secundum terre positionem et discretiones climatum mutanda horologia, de quorum mutationibus Ptolomeus et Eratosthenes satis lucide tractant. Marcianus quoque non solum de mutationibus climatum, sed etiam de singulorum meridie et altitudine seu  horis equinoctialibus satis expedit. Cuius scientiam et Arabicam non est inutile scribere.

Discretiones climatum et mutationes horologiorum per istam sententiam taliter scire poteris. Dum queris in quo climate sis, uel quo horologio uti debeas singulis in locis in Martio mense, cum sol sit in primo gradu Arietis, uel in Septembri, cum sol sit in primo gradu Libre, quia tunc equales sunt dies ipsorum mensium, considera ubilibet quota sit altitudo solis in meridie, et quantum minus sit a 90, et quotus numerus est, qui minus est a 90, tota est altitudo ipsius climatis in quo es. Et tunc considera in qua tabularum inscriptus sit idem numerus, qui deest a perfectione 90. Nam subtus Almucantarath scripti sunt meridies, secundum latitudinem  climatum, et quotum, uel in qua reperies, ipsum est clima in quo es, et meridies eius ipsaque tabula, que numerum continet, ad idem clima pertinet. Per 8 reperies altitudines climatum. Nam additis 8 ad 15, erunt 23; que est altitudo secundi climatis. Hinc secundum numerum tabularum semper minuendo unitates octonarii, et quod ab octo remanet, addito latitudini, ordinatim reperies latitudines, ut inter secundum et tertium clima abstrahas unum ab 8 remanent 7, inter tertium et quartum unum, et sic deinceps.

Climatis primi latitudo 15 gradus et 20 minuta, et dies eius longus 13 horarum equinoctialium.

Climatis secundi latitudo 23 gradus et 15 minuta,  et dies longus 1 horarum 30 minutorum, que sunt medietas hore.

Climatis tertii latitudo 30 gradus et 22 minuta, et dies eius maximus 14 horarum.

Climatis quarti latitudo 36 gradus 9 minuta, et dies eius longus 14 horarum et medietas hore, que est 30 minuta.

Climatis quinti latitudo 41 gradus 66 minuta, et dies eius longus 15 et medietas hore, que est 30 minuta.

Climatis sexti latitudo 45 gradus 51 minuta, et dies eius longus 15 horarum.

Climatis septimi latitudo 48 gradus et 32 minuta, et dies eius longus 16 horarum.



CAPUT XIX. Quomodo orbis in septena partitus sit climata, et ubi initium et finis eorum.


Initium primi climatis est ex parte orientali ab Oceano, ubi sunt ostia Gangis fluuii, et ambulat per Indiam et Asiam, et uniuersos terminos eius ex parte Euri usque ad insulam Taprobanem, que est in Oceano Indico, ad eius insule ciuitates decem ceterasque plurimas; et sic ab Oriente extenditur usque ad mare Rubrum contra meridiem, scilicet Antiochiam armatam, Piternnatam, [Pitinnatam uel Pitanen] uel Bitinniam et Persidam, et aliquas ciuitates Assyrie, Alexandriam Perside, et mare Persicum et terram Arabicam et usque ad Aegyptum, et terram Aethiopiam fluuiumque Nilum et Meropis [uel Merois] insulam, de qua etiam unum clima Merois  appellatur. Deinde in Africe partibus a Meridie per Garamantes fluuiumque Geon et montem Astrixi, et per deserta arenosa et ceteras partes et per Mauros Matibienses, et sic in Occidentem usque ad Oceanum ibique terminatur.

Initium secundi climatis est ab Oceano de parte Orientis ab insula Costra, et transit per Parthiam eiusque terminos et Persie aliquas partes, contra septentrionem montem Sinai, et contra meridiem deserta magna Sodome et Gomorrhe, Alexandriam Aegypti, gentes Libye, partimque Aegyptum inferiorem, et sic extenditur per Tripolitanam usque ad Mauritaniam.

Initium tertii climatis est in oriente ab Oceano de monte Timauo, et ambulat per Antiochiam eiusque  cunctos terminos, transitque fluuium Physon, tenetque Aracusiam et Albaniam, partimque Mesopotamiam et Gatogoras: unde et ipsa nuncupatur Damascum, transitque mare Mortuum et partim Libyam Cyrenaicam, et sic per diuersos partium terminos, quos longum est ediscere, usque ad Oceanum Occidentis protensum [cod., protensa] finitur.

Initium uero quarti climatis est in Oriente, tenetque in capite partim simul cum quinto Scythiam et transit montem Caucasum et partitur, accipitque cum tertio partem Mesopotamie et cum quinto Cappadociam, et transit fluuium Iordanis et Galileam, partim occupat Ierusalem cunctosque suos terminos, et sic ad Occidentem protensum partitur  Cyrenen cum tertio, tenensque Leptim magnam et partim Numidiam, Tingitaniam ceterosque terminos usque ad Oceanum, ibique terminatur.

Initium quinti ab Oriente mare Caspium et partim Scythiam tenet, partitur Armeniam cum sexto, transitque montes Ceraunios, pariter Galileam cum quarto, et tenet Samariam, montem Carmelum et uenit usque ad mare Mediterraneum et insulam Sardiniam, Carthaginemque et partim Numidiam, et sic protenditur per Tingitaniam et per insulas maris Mediterranei usque ad Occidentis Oceanum, ibique terminatur.

Initium sexti ab Oriente a mari Caspio partitur Armeniam, tenet primam Macedoniam totam cum uniuersis terminis suis et insulas Magni maris, transitque  Mediterraneum mare, et partitur Arcadiam cum septimo, et contra Meridiem occupat Salernam, Neapolim, et Romaniam et Romam alteram, et extenditur per Italiam et Germaniam, partitur cum septimo Franciam maiorem, et sic ad Occidentis cunctas protensa regiones uindicat sibi totam Hispaniam, in ipso Oceani limbo terminatur.

Initium septimi ab Oceano orientali habens in primis contra Septentrionem Albanos, deinde Thraciam et Smyrneos campos, transitque mare Ponticum et Aegeum. Ibi celsam habet Constantinopolim partesque Grecie, et contra Meridiem partim Arcadiam, totam Thessaliam; contra Septentrionem Daciam et gentem barbaricam, partim Franciam maiorem, Brittanniam, Scotiam, terram Anglicam,  Gallias. Sic ad Occidentem protensa usque ad basilicam S. Iacobi apostoli, ibique in Occidenti Oceano terminatur. De insulis, quas Cycladas appellant, dubium est cui deputentur climati, quas diligens inspector walzacore, si in ipsis fuerint insulis, absterget, quod cuilibet probandum dimittitur. He distributiones climatum et latitudines secundum Arabicos fiunt auctores.



CAPUT XX. Ut scias si sit ante uel post meridiem.

Quando queris scire si est ante meridiem aut post, accipe altitudinem solis in dorso astrolabii, et uide si descendit sol in ipsis 90 ordinibus. Si ascendit, est ante meridiem; si descendit, post medium diem.



CAPUT XXI. De inueniendis in dorso Astrolabii horis.


Quando uis scire in dorso astrolapsus horas, in primis scias quantum sol debeat ascendere in ipsa die qua uolueris horas probare, et ipsam ascensionem uel altitudinem solis a primo gradu ortus solis usque ad ultimum partire per 6 partes ipsasque partes per signa, et, dum sol peruenerit ad ipsa signa in Alhidada, scias sic horas certas usque ad 6; post 6, retorna descendendo usque ad occasum. Sed tu, lector, si diligenter animaduertere queris, tu ipse per predictam walzacoram, id est planam spheram, diuersa poteris fabricare horologia.



LIBER SECUNDUS  .



CAPUT PRIMUM. Demonstratio componendi cum conuertibili sciothero horologici uiatorum instrumenti.


Componitur quoddam simplex et paruulum uiatoribus horologicum instrumentum, quod in modum teretis et equalis grossitudinis pali seu cylindri formatum atque suspensum in summitate transuersim orthogonaliter affixum, et circumuertibilem habet sciotherum. Quo per gyrum in latere lineatas per singula 12 signa uel menses umbra sua certas attingat et determinet horas. Cuius mensuram, prout astrolabii ratione potui inuenire, sicut iussisti, carissime frater Werinheri, dilucide, ut possum, tentabo describere.

In primis itaque circuitum eius in sena interualla  ductis a summo deorsum lineis diuido, et his senis signis, in quibus dies crescunt, id est Capricorno, Aquario, Piscibus, Ariete, Tauro et Geminis inscribo, et inde reuertens reliqua decrescentium itidem dierum signa sibi in quantitate diebus comparibus compleo, Cancrum uidelicet Geminis, Tauro Leonem, uirginem Arieti, Piscibus Libram, Aquario Scorpium, Sagittario Capricornum. Deinde, quia in medio singulorum singuli menses ordiuntur, prefata signorum sex interualla in duo itidem ductis,  ut prius, lineis singula diuido, et ita 12 in toto circuitu interuallis effectis primum horum, quod uidelicet Sagittarii postrema et Capricorni principia continet, decimo mensi, in cuius medio solstitium hiemale contingit, deputo. Sequenti bina interualla Ianuario eiusque compari Nouembri tribuo. Quartum cum quinto Februario et Octobri; sextum et septimum Martio et Septembri; in quorum medietatibus bina equinoctia ueniunt Ariesque et Libra initium sumunt. Dehinc octauum cum nono Aprili et Augusto; cum decimo undecimum Maium teneant et Iulium. Duodecimum, quod restat, quod uidelicet et Geminorum extrema et Cancri prima gestat, Iunium cum estiuo in medio sui Solstitio accipiat.

 His duodecim interuallis, hoc modo per signa et menses distributis, finales singularum diei horarum lineas, iuxta ascensum uel descensum solis diurnum seu menstruum, debes inuenire. Sed ut laborem tibi hic scrupulose queritanti adimam, quot gradus in fine cuiuslibet hore in climate nostro sol in uniuscuiusque signi uel mensis initio ascendat, breuiter, sicut per astrolabii experientiam comprehendere potero, in formula subiecta describam.
 [Table: 2Kb]

 His ita prestructis, in plana tabula quartam partem circuli diligenter fixo centro a integerrime describo, eiusque arcum, id est curuam lineam in tria partior, et unamquamque tertiam in sex, et harum unamquamque in 5 subdiuido, ut uidelicet sicut astrolabii quadra in 90 sit diuisa. Quo facto, ab ipso centro a, ubi coraustus et cathetus, id est superiacens et deorsum pendens linea, conuenientes angulum rectum efficiunt, tantum de ipso corausto nota impressa secerno quantam longitudinem sciothero, id est gnomoni, iuxta quantitatem instrumenti tribuere uolo, et ab ipsa nota deorsum perpendicularem lineam a catheto eque distantem dirigo, scilicet tante longitudinis, quantum postulat quantitas instrumenti pendentis.

 Dehinc regulam in predictum centrum seu angulum a, et in primum gradum de 90, quos in arcu quadre circuli feceram a parte corausti pone et,  quam nuper dixi, perpendicularem lineam, ubi regula tangitur nota impressa, designo, sicque deorsum descendens ad singulos per ordinem sequentes gradus, regulam a pristimo angulo a non motam pono, et ad singulas positiones ipsam lineam ordinatim, ubi regula eam tangit, signis impressis noto usque ad 66 gradum, in quo scilicet summus in climate nostro solis deprehenditur ascensus. Hanc ergo lineam perpendicularem hoc modo 66 gradibus insignitam pro ipsius instrumenti a sciothero deorsum longitudine accipiens, in singulorum signorum et mensium initiis, quot gradus sol in fine cuiusque hore ascendat, in prescripta forma despicio, et quantum spatii numerus ipsorum graduum in hac linea a corausto deorsum complectitur,  tantumdem spatii in longitudine ipsius instrumenti a sciothero deorsum demetiens in linea, qua ipsius signi uel mensis initium constitueram, unicuique  hore terminum facio, uerbi gratia: in Capricorni initio in fine sexte hore ascendit sol gradus 18; quantum ergo spatii in sepe dicta linea a corausto usque ad finem decimi octaui gradus continetur, tantumdem in linea qua Capricornus orditur, usque ad sexte hore terminum constituo et ita in singulorum initiis signorum et mensium uniuscuiusque hore certum terminum inueniens punctis designo; sicque in cuiusque hore fine a punctis ad puncta obliquas lineas, ut uidelicet incrementa et detrimenta dierum postulant, decedendo totius horologii huius mensuram consummabo. Que ut manifestius appareant, ipsam circuli quadraturam in 90 predicto modo diuisam, et perpendicularem lineam uice horologii huius pendentem, et 66 gradibus, ut dixi,  insignitam hic depingamus; ubi secundum ipsorum spatia et numerum graduum in superiori formula prescriptum horarum interualla per singula signa et menses metiri ualeamus.



 [Figure: [Figura] 9Kb]

Hoc modo mensuratum horologii huius instrumentum, uerso ad instantis mensis et signi lineam sciothero, ad solis radium suspende, et quamcunque horam summitas gnomonice tetigerit umbre, ipsam non dubites adesse.

In hoc etiam horologio si duodecim pretaxatis signorum et mensium interuallis tertium decimum  uelis adiicere, ipsumque mensura, qua dicam, distinguere, cuiuslibet erecti corporis in plano stantis altitudinem per umbram ipsius facile poteris inuestigare. Cum enim cuiusuis in planitie erecti corporis umbra triangulum orthogonium effingat, cumque nichilominus in hoc instrumento triangulam umbram sciotherus ad umbram a se factam habuerit, eamdem sine dubio inumbrata planities obtinebit ad corpus quodlibet quod umbram iacit. Ideo in tertio decimo, quod dixi, interuallo certas sciotheri partes, utpote 8 7 6 5 4 3, dimidiam bissem, eius dodrantem, dextantemque totam eius longitudinem, et quemuis super particularem ipsius duplum, quoque octuplum ipsius,  seu alias quaslibet habitudines mensura diligenti notisque discernito, ut uerso ad ipsas dimensiones sciothero, umbramque lucente sole in ipsas emittente, quam proportionem ipse et umbra eius inuicem habeant statim possit apparere. Nam si ad sextam sciotheri partem umbra ipsius peruenerit, planities inumbrata ad altitudinem, que umbram iacit, sexcupla erit. Si ad quartam, quadrupla; si ad tertiam, tripla; si ad dimidiam, dupla; si ad totam longitudinem sciotheri pertigerit, equalis erit. Si ad duplam, dupla; si ad triplam subtripla, et ita in ceteris.



CAPUT II. De magnitudine ambitus uniuersi orbis.

Quamuis Ambrosii Theodosii auctoritate uniuersi  orbis ambitus notabilis habeatur, quia ab illo auctoritatis ratio quasi pretermissa est, uolentibus scire proponatur. Quod enim a modernis impossibile iudicatur, id a ueteribus, sapientia duce, facillimum affirmatur, et quod corporis sensibus indagari non posse uidetur, id rationis acumine luce clarius indagatum habetur.

Sumpto horoscopo sub stellate noctis claritudine inspectoque polo cum utroque mediclinii foramine, notataque graduum, in qua stetit mediclinium, multitudine, profectus est cosmometra per rectam lineam contra Septentrionem a Meridie tam diu, donec in alterius noctis claritate uiso, ubi prius, polo cum utroque mediclinii foramine stetit ipsum mediclinium altius unius gradus numerositate. Post  hec, ratione dictante, mensus est huius itineris spatium, et notata huius quantitate 700 stadia siue 87 milliaria affirmauit. Deinde datis unicuique 360 astrolapsus graduum, tot stadiis siue milliaribus inuentus est ambitus terreni orbis. Nam, multiplicato per alios gradus unius spatio, quantum ex hac prouenerit multiplicatione, tantum contineri probatur totius mundi circuitione.



CAPUT III Eratosthenis de eadem re sententia.

Eratosthenes philosophus geometraque sagacissimus totius orbis terre circuitum per mutationem gnominis umbrarum in terra secundum partes zodiaci ingeniose deprehensum CCLII stadia, id est: XXXID milliaria continere diffinit, unicuique 356  partim in zodiaco 700 stadia, id est 87 milliaria et semissem deputans. Ex his iuxta regulam circuli et diametrici crassitudinem seu diametrum terre sic comprehendere poteris . Aufer uicesimam secundam de circuitu terre, id est de CCLII stadiis tolle XXI CCCCLIu et semissem et XXIIam partem unius stadii, remanent CCXLDXLIu cum semisse, et XXI partibus unius stadii. Horum tertia pars, id est LXXXC LXXXI S. et sex uigesime due unius stadii terreni orbis diametrum seu spissitudinem iuxta predictam terre circuitionem dubietate postposita continebit. Quod liquido satis caute supputanti patet, quamuis Macrobius super Somnium Scipionis idem diametrum  LXXX stadiorum tantum uel non multo plus dicat habere.



CAPUT Iu. Idem aliis uerbis.

Ambitus terreni orbis CCLII stadiorum siue XXXID milliar. esse Eratosthene philosopho probatur auctore. Cuius uicesimam quartam partem, id est X stadia siue mille CCC XII scilicet milliar. Sol una transcurrit hora, Hore autem parte decima quinta, hoc est unius ex 360 gradibus ascensu uel descensu solem 700 stadia siue 87, S. millia transcurrere predicti terre ambitus per 360 clarebit diuisione. Diametrum autem terre iuxta circuli geometricalem regulam in LXXX C LXXXI. S. stadiis, seu IX XXII milliariis, CXI sextis decimis unius  milliarii colligi probatur, quamuis Macrobius idem diametrum LXXX stadiis, uel non multo plus esse fateatur.



CAPUT u. De distributione quadrantis ita ut certas diei horas possis inuenire.

Circuli quadram in 90 per quinquepertita interualla in summitate diuide. Hinc cursorem, qui infra uoluitur, sic metire. uerso ad te quarte centro in sinistra parte subtrahe 24 de ipsis 90, et per cursorem firmiter in sua concauitate manentem regula manente in centro posita et in gradu uicesimo quarto lineam trahe. In dextra uero parte de ipsis 90 19 subtrahe, et regula manente in centro et in decimo nono gradu, duc lineam per cursorem  et utrinque eam abscide, et hec est longitudo cursoris.

Deinde circulum infra circulum secundum placitum, inter quem duo alii ducantur, in quibus per 6 diuisis duodecim hore notentur, et recte per disterminum hore 3 et 4, et 10, et 11, regula in centro manente, et qui in quadragesimo quinto gradu ducatur linea, que dicitur equinoctialis. Tunc in ipsa equinoctiali linea cursor in 5 diuidatur in parte sinistra; quarum 3 que proxime sunt equinoctiali linee, in 4 diuidatur unaqueque, et in 9 due relique. Similiter faciendum est in dextera parte, et notentur illa spatiola.

Mensium uero discretio sic fiat: in parte dextera duobus relictis spatiolis Ianuario 6, Februario 5,  Martio 6, Aprili 6, Maio 6 concedantur; Iunio 4 ante solstitium, et hoc in superiori circulo. In inferiori uero circulo due post solstitium particule dentur Iunio; Iulio autem 6. Augusto 6, Septembri 6, Octobri 6, Nouembri 6, Decembri 4 ante solstitium, et hoc est in inferiori circulo. Post solstitium autem in superiore mensium circulo due particule, que restant, Decembri tribuantur. Dehinc autem, ut supra dixi, Ianuario sex. Tunc polo uerso ad te, ab ipso polo usque ad ultimum circulum in sinistra parte ultimam lineam in 30 diuide.

Dehinc circulum intimum de parte dextera a prima diuide usque ad ultimum hore sexte per 30, et sic a puncto in punctum duc lineas, que dicuntur  Almucantarath. Secundum hanc descriptionem quadra superius depingatur. 
 [Figure: [Figura] 6Kb]

Inuenturus horam cum quadra, que est cum cursore, equinoctialem lineam cursoris que Martium Septembremque discriminat, duc super numerum, qui in gradibus in umbone notis altitudinem eius climatis, in quo est, presentant, utputa, si sis in nostro, id est in septimo climate, pone predictam lineam super 48, ab imo sursus incipiens computare. Locato sic cursore duc perpendiculum super presentem diem, in qua horam inquiris, et uide quam lineam ex Almucantarath a sinistro uersum  cursorem inferius tangat. Qua notata, duc perpendiculum ad caput eiusdem linee ex altera parte uersus pinnulas, et ubi eam tangit perpendiculum, tu in cera perpendiculi fac punctum, uel perpendiculum, ut apud quosdam mos est, habeat cursorem paruulum. Hunc tu uolue ad locum, ubi predictam lineam tangat perpendiculum. Hac ratione inuento puncto, et in cera per circulum perpendiculi notato, ubi altitudinem solis inuenta poscit ratio. Quam inuenturus leuata quadra sinistrum soli humerum oppone, et tandiu eam huc illuc uerte, donec sol utrumque pinnularum foramen penetret recto tenore. Gradus, quem tunc perpendiculum in umbone tetigerit, tibi, quantum sol iam ascendit, descendit, liquido demonstrabit. Super eumdem gradum perpendiculo  iacente uide quam lineam ex Almucantarath superius tangat regionem. Super hanc lineam tu punctum in cera super pendiculum factum uel circulum pendiculi, ubicunque eam tangere possit, ponens considera, qui hore perpendiculum superiaceat, et hec est, quam tuus labor [cod., quantus labor] exquirat.



CAPUT uI. Ad mensurandam quamlibet in plano stantem altitudinem per suam ipsius umbram cum quadrato astrolabii.

 Si uis alicuius arboris uel columne, uel turris, uel cuiusdam talium in plano duntaxat loco stantis altitudinis per umbram ipsius inuenire, suspenso astrolabio solisque  radio per utraque foramina Alhidade directim immisso uide in qua parte lateris quadrantis, quod in 12 partes diuisum est, directa ipsius Alhidade stet linea, et quamcunque proportionem numerus partium super Alhidada apparentium ad 12, id est ad totum latus quadrati habuerit, eamdem procul dubio proportionem altitudo, quam inuenire uoluisti, ad umbram a se factam in planitie habebit; uerbi gratia, si due supra apparent partes, ad quas 12 sescuplam habent proportionem, sescupla quoque umbra erit ad altitudinem. Si tres apparent, quadrupla; si quatuor, tripla; si 5, duplex superbipartiens quantitas; si 6, dupla; si 7, super 5 partiens septimas; si 8, sesquialtera; si 9, sesquitertia; si 10, sesquiquinta; si 11, sesquiundecima; si omnes  12, equa erit altitudo et umbra et omnino cuiuscunque proportionis triangulum Alhidada in quadrato ipso effecerit eiusdem proportionis triangulum, umbra cuiuslibet erecti corporis in planitie statim formabit. In quo uidelicet triangulo ipsa umbrata planities basis est; erecta altitudo cathetus, radius solis umbram tranuersim limitans hypotenuse uicem dignoscitur habere.



CAPUT uII Alius modus altitudinem rerum metiendi.

 Est et alia ratio altitudinem uidendi que huiusmodi. Orthogonum, cuius cathetus 6 pedum sit, basis 8, hypotenusa 10, erigas ita ut terre basis adiaceat, cathetus aduersus rem illam, cuius altitudo perpendi  debet, erigatur. Hypotenusa uero a summo catheti in summum basis ducatur. Si directo illic uisus, ubi basis hypotenuse iungitur, oculum appone ad terram prostratus. Deinde huc et illuc tam diu detrahe, oculo tamen semper opposito, donec summum catheti tibi illius rei, cuius altitudinem queris, summitati adequari uideatur. Quo facto ponas signum, ubi oculum tenebas, et ex eo signo metire spatium usque ad pedem rei illius et hoc spatio per 4 partito quartam unam subtrahas, ceteras tres pro altitudine illa, quam querebas, habeto. Hec altitudinem uidendi ratio certissima est, si tamen area per quam cathetus detrahitur non montuosa neque uallosa sed plana fuerit.



CAPUT uIII. Quomodo circuli asmut depingendi sint.


Post Almucantarath, qui describantur, sequitur  Assumuth seu rectitudo, quia his scitur in cuius partis mundi directo sit aliqua regio, que taliter fuerit. Inuenies primitus centrum regionis, accipiens latitudinem regionis a puncto e uersus b, et faciens notam, supra quam pones regulam et punctum c, et, ubi absciderit diametrum e a d, erit centrum regionis, quam notabis puncto o. Et postea accipies eamdem latitudinem a puncto c uersus d supra quam pones regulam et punctum c, et facies notam in loco tactus regule in diametro e a d super tabulam ligneam extenso, et scribes i e. Deinde facies circumferentiam per punctum o et p transeuntem ad centrum medium utrorumque, cuius pars a b in c per o manifesta, et alia a c in b per p occulta notabitur; quia illa que est a b in c per o de Assumuth  erit lineis; alia uero post factas Assumuth delebitur.

Hoc facto diuides eumdem circulum per duo media ducens diametrum in longitudinem per tabulam ligneam ex utraque parte ipsius circuli, in quo diametro inuenies Assumuth centra. Diuides enim partem circuli, que est a b in o per 9, et aliam, que est ab o in c, similiter per 9. Et sic facies de aliis inferioribus, licet superioribus sint maiores; que cum sint totius circuli g, singule obtinebunt gradus decem. Quibus diuisionibus signatis pones regulam super punctum o et secundam diuisionem, id est supra primum gradum, et ubi absciderit diametrum, longe in tabula lignea facies primum centrum Assumuth. Per quod centrum facies circumferentie  partem a circulo hemispherii transeuntem per punctum o usque ad circulum Capricorni, et facies postea aliud Assumuth. Ad quorum diuisionem, id est ad decimum gradum, et inuento centro facies transire aliud Assumuth per idem punctum o, et scias quia cum feceris Assumuth ad 10, exibunt ad 10; et cum ad 10, exibunt S. Cum autem perfeceris unam medietatem circuli, redibis ad aliam, et sic omnes consummabis Assumuth.

Post horarum leneas pone caput Cancri super Almucantarath i. g. in occidente, et signabis locum capitis Cancri in parte horarum; sicque facies cum capite Arietis et Capricorni, et signabis capita eorum oppositorum in predictis horis. Per que tria signa duces lineam crepusculi Orientalis. Similiter  facies in opposita parte ad occidentale crepusculum.


Cetera desunt.





HERMANNI CONTRACTI AUGIENSIS MONACHI OPUSCULA MUSICA.






MONITUM.

Ioannes Trithemius in Chronico Hirsaugiensi ad an. 1005 et De script. eccles. n. 321, in recensione Operum Hermanni primo statim loco ponit De musica librum unum; De monochordo librum unum, quos quidem Anonymus Mellicensis De scriptor. eccles. cap. 91 silentio preterit, testatus tamen Hermannum in musica pene modernis omnibus subtiliorem exstitisse, et cantilenas plurimas de musica, cantusque de sanctis satis auctorabiles edidisse; unde palam fit eum perinde ac in metris concinnandis pro cantu sacro etiam in musica theoretica et practica excelluisse. De eo generatim Honorius Augustodunensis lib. Iu De scriptor. eccles., c. 12, testatur eum quedam scripsisse et dulcisonum cantum composuisse. uersus quosdam, quos ad finem adiicio, passim reperi in mss. sub eius nomine; libros autem quos Trithemius recenset, frustra in bibliothecis Italie, Gallie et Germanie quesiui, alterum tandem, cuius initium ponit Trithemius l. c. De script. eccles. delitescentem in bibliotheca ciuica uiennensi, dum ex ea in bibliothecam Cesaream transferuntur mss. a me, tunc uienne agente, auide descriptum hic edo.



MUSICA CLARISSIMI uIRI HERIMANNI


 In consideranda monochordi positione ea prima speculatio occurrit quod omnis eius integritas quadruplo, id est bis diapason, comprehenditur; quorum utrumque sesquialteri ac sesquitertii, id est diapente et diatessaron collatione perficitur. Quare autem non ultra quadruplum extendatur, uel infra sesquitertium coarctetur, hec est ratio quod cum diapente et diatessaron unum diapason perficiant, diapason autem quinque tonis et duobus semitoniis, diapente uero tribus tonis et semitonio, diatessaron duobus tonis constet et semitonio diapason autem duplicetur, non erunt deinceps consonantie, que extensiores sint quadruplo, aut contractiores sesquitertio. Solus, qui has coniungat, tonus, sesquialteri uidelicet ac sesquitertii differentia, restat. Ergo in  utraque diapason septem uoces omnino inter se diuerse; nam nulla earum cum alia perfecte concordat, nisi cum sua octaua. Diapason superius, quia grauibus modulatur uocibus aperte, litteris insignitur maioribus, posterius uero causa acuminis, eisdem quidem litteris sed acutis notatur formulis. Ubi intuendum non alias atque alias denuo nasci, sed semel natas more septem septimane dierum iterum repeti siue innouari. Quare autem non amplius quam septem diuerse sint, non debet mirum uideri; eousque enim in definiendis rebus diuersitas, quousque diuerse desinant uideri requiritur. Ut enim ex multis pauca dicamus, sic grammatica ad octo, isagoge ad quinque, predicamenta ad decem uarietates rediguntur; itemque alie in aliis; ita in monochordo elementario  quadruplici comprehensio rata proportionum dimensione septem diuersarum uocum capax octauo  semper in loco eumdem tropum sicut eadem soni uirtute, ita etiam eadem reddit charactere. Licet autem et in aliis locis tropi redeant, tamen ut uoce, ita litterarum dissimiles sunt positione.

Inter hec etiam non otiosa erit speculatio quare musice integritate quadrupla magis quam alia conueniat proportio. Ubi primo omnium diligentius intuenti occurrit quod ipsius quadrupli genitura statim inter primas omnium numerorum radices, id est primo et secundo mirabiliter emergit. Unum enim ad duo comparatum duplum atque ideo diapason reddit. Binarius enim per se multiplicatus generat quatuor, cui unum collatum restituit quadruplum, quod est bis diapason. His ergo terminis, id est I et Iu naturaliter includuntur numeri II et III, qui superparticularibus  proportionibus diapente et diatessaron constituant. Duo enim ad tria diapente, tria ad quatuor diatessaron efficiunt. Unum quoque tribus comparatum diapason cum diapente compositum tripla proportione constituit. Cum ergo diapente ac diatessaron differentia sit tonus, ipseque, quamuis a consonantiis exclusus, consonantias tamen iungat, uideamus an ipsius quoque proportio Pythagoricis malleis producta in his lateat seminibus.

Ubi primum nobis quedam admiratio de toni qualitate occurrit. Ipse enim consonantiis non indiget; consonantie uero ipso constitute uideantur spatiorum raritate quasi quadam uastitate sesquialtere. Quod quomodo sit, cum, post de inueniendis singulis uocibus docuerimus, apparebit. Nunc interim, ut  eum ad suum hiatum complendum ualeant corrigere, omnes suas mensurabiles partes, ut eum efficiant,  preparent comportare. Ergo diapason duas, diapente tres, diatessaron partes exhibet quatuor. Itaque II III Iu in unum collecte IX atque ideo tonum sesquioctaua proportione faciunt. Igitur breuiter ac manifeste patet quod a principali unitatis id sibi merito musica dignitas uindicauit; quod primoralis numerorum natura excellentissimis proportionibus creauit. Id, inquam, illud est quod a principali unitatis incipiens positura, ne uacillare possit, in quaternarii finiuit quadratura, qui primus omnium duabus nitens medietatibus elementorum federat compugnantiam, temporumque contemperat diuersitatem, qui etiam musice necessarius est quam maxime, quatenus homini ex ea, sicut ex quatuor clementis existenti, in nullo contraria, uel inconsonans possit  haberi.

Potest etiam adhuc mirum uideri quod sicut in quolibet semine totus simul futuri corporis effectus habet, ita, in eo quod prediximus, originali consonantiarum semine primum etiam illi qui in malleorum ponderibus reperti sunt numeri occultantur. Quos hoc modo quasi ex silice ignem excudemus si primo multiplicator, id est binarius quaternarium, ternarius uero seipsum multiplicet. Quo facto uI uIII IX XII inueniuntur. Qui uidelicet numeri instar teneri germinis emergentes miro modo, suo quidem semine quantitate numerosiores, sed proportionibus sunt contractiores; in semine quippe, utpote in toto omnes simul musice proportiones, id est dupla, tripla, quadrupla, sesquialtera, sesquitertia, sesquioctaua  senario quoque numero admirabiles inueniuntur, quas isti non nisi binario multiplicati equiparabunt. Quod qui facere noluerit, hos numeros uI uIII IX XII XuI XuIII XXIu, integram uidelicet consonantiarum complexionem habebit.

His igitur in sterili consideratione tractatis, quid septene uoces uarie ad se inuicem copulate efficiant uideamus, prius id quod quemlibet simplicem mouere poterit soluentes, cur, cum bis septem quatuordecim reddant, quindecim potius uoces habeantur. Hoc quidem numero tantum, non uarietate fieri perspicuum est; nam siue susum siue iusum bis septem numeres, relinquitur quintadecima que, quia ad mese octaua est, equalis ei et uirtute est et charactere. Idipsum etiam in simplici diapason potest  preuideri. Septem enim disparibus enumeratis uocibus, relinquitur octaua, que equalem prime sonum habet et characterem.

Hec hactenus quod cepimus exsequamur. Igitur quadruplo, id est bis diapason bis septenas salua ratione Xu compiectente uoces rursus eedem ad similitudinem elementarie parentis, in quadrichordis resoluetur congeries; que cum semel nata quatuor primarum chordarum positione inuicem sibi eousque succedere non desinunt, quousque omnis tropus propriis omnium consonantiarum speciebus informari, ac in legalem tam arsis quam thesis terminum possit accipere. Hec autem ipsorum uocabula sunt quadrichordorum, graue, finale, superius, excellens, que,  quia tam chordarum numero quam continua successione nec non etiam tropica institutione solum quaternatium representant, propriam uelut filii ad parentum uultus nati generositatem demonstrant. Intuendum tamen quid pro repetitione Iu pro naturali uero ratione duo sunt, graue enim et superius, item et finale et excellens unius nature sunt. Hoc autem quod aliis pro qualitate uocum graue, nos pro multimoda effectus eius ui ac potentia primum uel principale nominamus: quia, quantum ad nomen primatus primum ad ipsum si dextrorsum mensuretur, primus etiam quadrupli passus concludit; quantum uero ad nomen quadrichordi, idem ipsum etiam, si sinistrorsum mensuretur, quod et magis ualet solus quartus, prime partitionis passus complectitur. Primus enim  uacuus, secundus diapason, tertius diapente, quartus diatessaron, id est omnium quadrichordorum et troporum, sicut tertius omnium pentachordorum fontem mirabiliter elicit. Nam horum alter omnes diatessaron, alter omnes diapente species naturali genitura producit. Hinc etiam colligitur non esse naturaliter plures quam quatuor tropos, quos primum, ut dictum est, quadrupli quartus passus inclusit, quamuis unusquisque eorum maiorum consilio in duos diuisus sit, quatenus grauia grauibus, acuta conuenire ualeant acutis. Unde etiam factum est ut qui quatuor sunt in natura octo computentur ex numero. Est igitur talis ipsorum quadrichordorum positio, ut, quia tria quatuor inter uoces sunt spatia, primum et tertium tono, medium occupetur semitonio;  sicque duo in extremitatibus toni quatuor, medium uero semitonium duorum sit distantia troporum.

Illud quoque sciendum quod, cum in uno diapason septem diuerse sunt uoces, nonnisi duo quadrichorda efficiant; septenarius uero unam, ut cunctis liquet, medietatem possideat, necesse est duo quadrichorda ipsa una medietate contineri, quod Greci sunaphen (), nos coniunctionem possumus dicere, ut uidelicet superioris sit quarta uel acutissima, posterioris uero prima uel grauissima; quam medietatis rationem pro litterarum positione solum D sorte ordinis exsequendam obtinuit. Quo loco quidam enchiriadis musice auctor non mediocriter errauit, qui ipsa bina septenarium uocum quadrichorda  duabus contra naturam medietatibus separans, ipsius medietatis tropum, quod impossibile est, duplicauit; et ita pro duorum naturali positione tonorum continuum tritonum incurrit; sicque totius monochordi structuram regulari eius ordine disturbato dextruxit, et tam eam que est secundum antiquos atque modernos quam eam que est secundum ipsius nature auctoritatem harmonie speculationem confudit. Sicut enim omnibus illud opusculum legentibus manifestum esse poterit, nulla, quam uel usus habet, uel nature constantia exposcit, in eius descriptione inuenitur specierum constitutio, nulla troporum dispositio, nulla rata uel plenaria principalium chordarum operatio, nullus in agnitione modorum  consequens ordo. Quippe ubi nulla eiusdem dispositionis chorda in octaua eadem esse reperitur, quod tamen quia oporteat, et unanimi omnium assertione et insuperabili nature ueritate comprobatur. Cum enim, propter significandam equisonantiam, omne diapason a qua incipit in eadem littera terminari debeat, quale est in hac, de qua agitur, descriptione, quod cum A cecineris, in octauo loco secundum ipsum G id est tetrardus respondeat; cum B id est deuterum dixeris, in octauo A id est protus occurrat. Et, ut breuiter perstringamus, quamcunque susum uel iusum chordam inceperis, eius similem non in octaua, quod oportet, sed in nona potius regione inuenias. Hoc itaque, quia locus obtulit, ideo redarguimus, ne quisquam simplex dum aliam ibi, aliam  in aliis institutionem intenderit, de omnibus incertus reddatur.

Adhuc et illud in quadrichordorum speculatione scire oportet, quod cum in multis communia, in hoc priuata et propria possident officia, quod primum et quartum sibi in extremitatibus opposita, alterum necessario grauissimum melodie descensum, alterum altissimum ascensum, duorum uero mediorum alterum cantilene exitum, alterum, una excepta, omnium continet initia differentiarum. Ubi illud non pretereundum uidetur quod quemadmodum discipulus non est super magistrum, ita nulla subiugalium differentia uel super magistrum uel cum ipso, sed semper inferius locum accipit. Omnis enim autenticus protus, deuterum quinto a finali loco, omnis autem subiugalis  subtus in secunda uel tertia corda differentiam collocat.

Queritur etiam quare, cum quatuor tantum sint quadrichorda, tam subiugalis quam autentici tria possideant. Quod facile considerata processionis eorum ratione soluitur. Nam cum omnis autenticus a propria finali incipiens propria diapason specie per superiores in suam transeat excellentem, omnis quoque subiugalis a sua graui per finales in suos ascendat superiores, necesse est ut duo extrema semel, duo uero media, quia dupliciter sunt peruia, bis numerentur. Qua ex re quoque colligitur quod graues et superiores subiugales, finales uero et excellentes includunt autenticos, suntque subiugalium extremitates graues et superiores, finales medie, autenticorum  uero extremitates finales et excellentes superiores medie. Que autem principalium, finalium, superiorum, excellentium sunt officia, iam diximus, et adhuc dicemus.

Interim quasi segnibus non est delassandum, sed que in monochordo quadrichorda bifariam fiunt, que eorum differentia sit, uidendum. Ea quidem que dextrorsum numerantur, et de quibus iam aliqua diximus, troporum constitutiua dici possunt, habentque, ut dictum est, tonum in extremitatibus, semitonium in medio, bis synaphen in d, bis diezeuxin inter G et a. Ea uero que sinistrorsum computantur ad mensure rationem pertinent, habentque post duos tonos semitonium, id est in ultimo  bis synaphen in E, bis diezeuxin inter a et b includunt; ista inter a et b excludunt, tonosque, quos illa inter g et a excludunt, ista inter g et a includunt. Illa per tonum, semitonium et tonum, ista per tonum, tonum et semitonium numerantur. Illa a grauibus in acutas; ista ab acutis transeunt in graues. Ille siue a graui siue ab acuta uoce incipiant, equalem sibi positionem defendunt; ista uero ab acutis transeunt in graues. Illa siue a graui siue ab acuta uoce incipiant, equalem sibi positionem defendunt; ista uero ab acutis tono, tono et semitonio, a grauibus uero conuersim semitonio, tono et tono, diuersam uidelicet positionem sortiuntur. Quorum quadrichordorum ad mensuram uidelicet pertinentium nomina quia a multis dicta sunt, supersedemus  dicere

Sufficiat igitur hec nos de uniformibus uel tropicis quadrichordis dixisse, que fortasse diligentioribus ad maiora inuestiganda uiam fecerunt. Nunc qualiter ex eo quod principale diximus omnium quadrichordorum, id est diatessaron, specierum tam ordo quam proprietas oriatur, diligenter inquiramus. Quod ut apertius fiat, duorum quadrichordorum, id est quatuor troporum bis positorum, uoces pro sorte ordinis propriis denotemus litteris, una in medio propter predictam medietatis rationem bis numerata, non mensurata. Sunt igitur he graues siue principales A, B, C, D; finales he D, E, F, G. Est igitur necessario prima species diatessaron A, D constans tono, semitonio, tono, propriis  comprehensa litteris. Secunda B, E constans semitonio, tono, tono, propriis inde hinc conclusa litteris. Tertia C, F, constans tono, tono, semitonio, suis utrinque munita litteris. Quarta D, G in positione prima, in constitutione et potestate quarta, regulariter propriis litteris septena uocum discrimina determinat hoc modo. Prima diatessaron species constat ex prima graui et ex prima finali A, D. Secunda ex secunda graui et secunda finali B, E. Tertia ex tertia graui, et tertia finali C, F. Quarta ex quarta graui et quarta finali D, G.

uidesne, queso, ut principalis quadrichordi genitura omnes diatessaron species propriis comprehensas litteris procreet; nichilque desit, nichil exuberet?  In qua descriptione illud est notandum, quod principio et fine principalitas uel proprietas specierum continetur: nam interposite uoces ex caritate subseruiunt. Quare autem in extremitatibus specierum due diuerse sunt littere, non mirum uideatur. Nam cum nulla predictarum uocum cum alia concordet, quamuis quarto loco eadem positio et ideo idem tropus redeat, tamen quia non equalem uocem, idcirco nec eamdem representat litteram. Que uidelicet tam uocis, quam littere equalitas soli diapason, ut post liquebit, reseruatur. Igitur secundum numerum septenarium uocum concordat prima uox cum quarta, secunda cum quinta, tertia cum sexta, quarta cum septima. At uero secundum  troporum in quarto uel quinto loco reditum concordat prima cum prima, secunda cum secunda, tertia cum tertia, quarta cum quarta: secundum positionem dico, non secundum uocem.

Sciendum quoque est quod quasi quedam diatessaron species F, et [Figure: [Symbol] 1Kb] inuenitur, sed quia inter legales constitutiones locum non habet, repudiatur, ipseque inter se nec acuuntur, nec grauantur, unde etiam cuiusdam interuallum ex eisdem statuentis error conuincitur. Possumus quoque in harum constitutione specierum nature uirtutem potestatemque mirari. Nam si eas in sequens quadrichordum, quod tertius et ideo diapenticus quadrupli passus inuenit, transponamus, erit prima D, G ratione peruersa. Nam quamuis D propter communionem  possit esse prima, tamen G numero septima tropice quarta, nunquam potest esse prima. Secunda ab E que est est deuteri incipiens, in a, que est proti, desinit. Tertia ibi, si natura inspiciatur, nulla est. Quarta a G, que est tetrardi inchoans, in c, que est triti, terminatur. Sed cum hec confusio, si per ordinem numerentur, oriatur, quantum ille deliquit, qui solas formas non solum naturalium constitutionum intuens causas, D, G primam, E, a secundam, tertiam G, c nimis incaute definiunt, solam ceterum primam, id est a, d recte ponens, sed sibi ipsi contrarius, qui prius D, G primam posuit. Quod ideo tam isti quam omnibus musicis euenit, quia in positione prime nulla quarte consideratio est.

 His ita se habentibus, sciendum est quod si quis ea que dicta sunt in secundo diapason facere tentauerit, non aliam genituram diatessaron nasci, sed eam que iam dicta est repeti uidebit, et quod in grauibus uel principalibus factum est, in superioribus, qui eiusdem nature sunt, efficere ualebit. Sicque colligitur quatuor esse primas A, D, a, d; quatuor secundas B, E, [Figure: [Symbol] 1Kb] , e; quatuor tertias C, F, c, f; quatuor quartas D, G, d, g.

Cum igitur, sicut iam sepe dictum est, quartus quadrupli passus quatuor uocum capax, et quatuor troporum ordinem, quatuor quoque diatessaron species progeneret, uideamus quoque de diapente speciebus, an et ipse de suo, hoc est tertio quadrupli passu, naturaliter orientes et ordinabiliter precedentes,  sicut diatessaron species in finalibus, ita ipse disponi detrectent in grauibus. Ubi primo sciendum est quod, sicut diatessaron species per graues et finales, ita diapente species per finales conficiuntur et superiores. Est igitur prima D, a constans tono, semitonio, tono, tono et propriis ex utrinque clausa litteris. Secunda E, [Figure: [Symbol] 1Kb] constans semitonio, tono, tono, tono et suis ex utraque parte nitens litteris. Tertia F, c constans tono, tono, tono, semitonio et propriis hinc inde munita litteris. Quarta G, d constans tono, tono, semitonio, tono, et propriis litteris tam se ipsam quam utrumque finiens quadrichordum. Quas ut manifestiores reddamus, aliis eas uerbis replicemus. Prima D, a constat ex  prima finali et ex prima superiori. Secunda E, [Figure: [Symbol] 1Kb] ex secunda finali, et ex secunda superiori. Tertia F, c ex tertia finali et ex tertia superiori. Quarta G, d ex quarta finali, et ex quarta superiori. Que si uicissim ad graues transponantur, occurrit prima A, E naturali quidem positione tonorum dico et semitoniorum, sed non ex duabus primis duorum quadrichordorum constans uocibus, neque eodem tropo, quo incipitur, finitur; sed hinc prima grauium, inde secunda finalium, atque ideo hinc proprio tropo inde alieno, hoc est deutero, finitur. Secunda B, F, que deinceps non esse diapente species demonstrabitur. Tertia C, G, si tertia dici potest, ubi prima deuiat, secunda omnino non est; non tamen ipsa ex duabus tertiis duorum quadrichordorum  uocibus, sed hinc tertia grauium, inde quarta finalium atque ideo dissimilibus tropis, trito scilicet constans et tetrardo. Quarta iam sola perfecta occurrit, id est D, A excepto quod hec non quarto, sed primo ordini deputatur. Nonne ergo attendis quod uicissim et diatessaron in finalibus, et diapente species uiolenter requirantur in grauibus? Ergo quod constitutio repudiat, forma tantum, si Grecum apponatur, synemmenon quoque fieri potest, ut sit quasi prima , A, B, C, D; secunda A, B, C, D, E; tertia B, C, D, E, F; quarta C, D, E, F, G.

Nunc etiam de diapason speciebus uideamus. Superius dictum est quod duo septena uocum discrimina quatuor reddunt quadrichorda, que omnia secundum uniformem troporum successionem  sunt equalia, secundum institutionem uero specierum diapente et diatessaron primum tertio, secundum equale est quarto. Unde necesse est ut, cum superiores grauium, excellentes octaue sint finalium, quatuor diapason species incepte, a grauibus finiantur in superioribus, eedemque repetite a finalibus terminentur in excellentibus. Erit igitur prima A, a ex prima graui et ex prima superiori. Secunda B, [Figure: [Symbol] 1Kb] ex secunda graui et ex secunda superiori; tertia C, c ex tertia graui et ex tertia superiori. Quarta D, d ex quarta graui et ex quarta superiori. Item prima propter predictam communionis causam D, d ex prima finali et prima excellenti. Secunda E, e ex secunda finali et ex secunda excellenti. Tertia F, f ex tertia finali et ex tertia  excellenti. Quarta G, g ex quarta finali et ex quarta excellenti. Quid, queso, iucundius, quid certius erit, quam omnes predictas species diapason, diapente, diatessaron a suo ordine non deuiare; sed omnes primas in primis, litteris quadrichordorum, in secundis secundas, in tertiis tertias, in quartis quartas contineri?

Restat adhuc una uox, sed cur, postea patebit; nunc interim de tropis uideamus. Tropus est inter unumquodque diapason multarum uocum ratis effecta interuallis apta in unum corpus modulatio. Tropi autem sunt quatuor in natura; sed, sicut predictum est, propter specialitatem acuminis et grauitatis subdiuiduntur in quatuor. Sunt ergo simul  octo, quorum quatuor autentici, id est auctorales, quatuor plage, id est laterales uel subiugales sunt. uocantur ita secundum ueteres: Dorius, Phrygius, Lidius, Mixolidius; subiugales uero ita: hypodorius, hypophrygius, hypolidius, hypomixolidius. Autentici, quia finalibus concluduntur et excellentibus, his pro litterarum positione uocantur nominibus D, E, F, G, d, e, f, g; subiugales uero, quia grauibus connectuntur et superioribus, et ipsi ista a litteris trahunt uocabula A, B, C, D, a, [Figure: [Symbol] 1Kb] , c, d. uocantur etiam autentici et ab ordine protus, deuterus, tritus, tetrardus. Sed hoc secundum monochordi positionem fit, non secundum dignitatem. Nam unusquisque eorum autenticus est, hoc est auctor siue magister. Protus tono a deutero, sed ipse semitonio  a trito, qui item tono distat a tetrardo.

Nunc quod hucusque longo tractum est sermone, hoc compendio terminemus; ut unumquemque tropum suis principalibus litteris, propriis etiam omnium consonantiarum speciebus informemus: quatenus proto omne primum, deutero omne secundum, trito omne tertium, tetrardo omne suscipiente quartum, nil otiosum, nil superfluum relinquatur. Protus cum suo subiugali, quia primi sunt, necessario omnia que prima sunt requirunt; primas uidelicet in omnibus quadrichordis litteras, que sunt A, D, a, d; primas species diapason, que sunt A, a, D, d; primam speciem diapente, que est D, a; primam speciem diatessaron que est A, D. Que generalis institutio utrique nunc secundum suam proprietatem  specialiter subdiuidatur. Ex quatuor predictis litteris autenticus tres sibi uindicat, id est D, a, d et est diapason D, d, in quarum una altissime, quantum ad legem, ascendit, in altera finit; in a media seculorum. Amen canit. Habet diapente D, a, diatessaron a, d in superioribus. Quomodo he constent species, superius petendum est. Subiugalis uero similiter tribus formatur litteris A, D, a, et est diapason A, a, id est acutissimum et grauissimum. D uero media finit eum cum magistro: cum quo etiam diapente communitur; diatessaron, id ipsum quod magister accipit in grauibus. Quomodo ergo protus cum suis tantummodo principalibus informatus est litteris, sic et ceteri omnes secundum  ordinem.

Deuterus cum suo subiugali, quia secundi sunt, necessario omnia que secunda sunt exigunt: secundas uidelicet in omnibus quadrichordis litteras que sunt B, E, [Figure: [Symbol] 1Kb] , e, secundas species diapason B, [Figure: [Symbol] 1Kb] , E, e, secundam speciem diapente E, [Figure: [Symbol] 1Kb] , secundam speciem diatessaron que est B, E. Hec generalis institutio ita utrique specialiter subdiuiditur. Ex quatuor predictis litteris tres sibi autenticus uindicat, id est E, [Figure: [Symbol] 1Kb] , et est E, e diapason, id est eius acutissimum et grauissimum, [Figure: [Symbol] 1Kb] uero media seculorum. Amen, propter imperfectionem semitonii transfert in c. Habet diapente E, [Figure: [Symbol] 1Kb] , diatessaron e in superioribus. Subiugalis uero eius similiter tribus formatur litteris, id est B, E, [Figure: [Symbol] 1Kb] , et est diapason B,  [Figure: [Symbol] 1Kb] , id est eius acutissimum et grauissimum, E uero media finit eum cum magistro, cum quo etiam diapente communitur, diatessaron uero possidet in grauibus.

Tritus cum suo subiugali, quia tertii sunt, necessario omnia que tertia sunt exposcunt: tertias uidelicet in omnibus quadrichordis litteras, que sunt C, F, c, f; tertias diapason species, que sunt C, c, F, f; tertiam speciem diapente, que est F, c; tertiam speciem diatessaron, que est C, F. Hec generalis institutio ita utrique subdiuiditur. Ex quatuor predictis litteris tribus autenticus dominatur, id est F, c, f, et est F, f diapason, id est eius acutissimum et grauissimum; c, uero media per seculorum. Amen est officiosa. Habet diapente F, c;  diatessaron c, f in superioribus. Subiugalis uero similiter tribus constituitur litteris, que sunt C, F, c, et est C, c diapason, id est eius acutissimum et grauissimum; F uero media finit eum cum magistro, cum quo etiam diapente communitur. diatessaron uero suscipit in grauibus.

Tetrardus cum suo subiugali, quia quarti sunt, necessario omnia que quarta sunt requirit: quartas uidelicet in omnibus quadrichordis litteras, que sunt D, G, d, g; quartas diapason species, que sunt D, et G, g; quartam diapente speciem, que est G, d; quartam quoque diatessaron speciem, que est D, G. Hec generalis institutio ita illis subdiuiditur. Ex quatuor predictis litteris tres sibi sumit autenticus, id est G, d, g, et est G, g  diapason, id est, eius acutissimum et grauissimum; D uero media seculorum. Amen continet. Habet diapente G, d; diatessaron d, g in superioribus. Subiugalis eius similiter tribus disponitur litteris, que sunt D, G, d, et est D, d diapason, id est, eius acutissimum et grauissimum. G uero media finit eum cum magistro: cum quo etiam diapente communitur, diatessaron uero collocat in grauibus. Ecce omnes ordinatim expense cum tropis etiam littere finite sunt.

Restat, ut supradictum est, uox una, id est, a superacuta, cuius hec secundum mensuram est ratio, quod in ea primus quadrupli passus sicut in media a secundus finitur. Secundum distributionem  uero litterarum, cum omnis tropus supra diapason aliquam uocem licentia accipiat, etiam et ipsam, id est a tetrardus, qui ei proximus est, iure licentie obtinebit. Quam rationem Ptolomeus non intuens, nec predictam D duplicitatem perspiciens, quod in medietatis loco et coniunctionem quadrichordorum posita tam subiugalem tetrardi, quam etiam protum informare debeat expensis quatuor autenticis et tribus subiugalibus, cum secundum eum tetrardo subiugalis deesset, et omnibus ad inuicem comparatis ipsum a superesset, octauum tonum per a, quod est mese, et per predictum a, id est nete hyperpoleon disposuit multipliciter delinquens; quia et dispositis rite tribus subiugalibus, quartum quarto loco subtraxit, et, eumdem post omnes finales ponens, discipulum  magistro superposuit, et ideo hypomixolydium uocauit cum reliqui recte a subiectione uocabula tenerent. Postremo quod est absurdissimum, cum eius dispositio ab a in a consistat, non aliam quam hypodoricam positionem, de qua etiam predictum est, incurrit. Nulla enim alia positio est a mese ad netehyperboleon, quam que est a proslambanomenon ad mese, et ideo ipsa lege nature utrinque hypodorica est. Est enim a diapason, id est acutissimum et grauissimum; media uero D, que item non alius tropi finalis, quam proti suique subiugalis esse poterit. Item E, F, que deuteri sunt et triti, non erunt medie inter A et a; ideo nec finales. Quid ergo? Quia discipulus est tetrardi, fortasse finit magistri litteram, id est G, sortitur mediam, et ideo finalem, sed G non est media inter A et a; ergo  nec finalis. Amplius. Omnis subiugalis a sua graui  propria diatessaron specie ad finalem suum, a finali uero eadem diapente specie qua et magister ascendit. Ergo si G inter A et a media uel finalis erit, oportet ut infra se diatessaron et supra diapente habeat. Sed G infra bis diatessaron, supra tonum habet, non est ergo subiugalis. Age ergo, sit autenticus quintus ab A in a; sed omnis autenticus habet aliquam mediam ex his litteris a, b, c, d, et inter A et a, media est D; sed hec ostensa est esse proti eiusque subiugalis. Non est igitur hic aliquis nouus tropus, sed hypodorius repetitur. Dicatur ergo huic Ptolomaico tropo; quia super magistrum esse uoluisti, tam tuum quam magistri ius perdidisti. Sit ergo pro te octauus tonus a D in d, mediante G. Placet igitur omnes tropicas repetere institutiones, et breuissima sententia facere manifestiores.

     Hypodorius disponitur ab A in a, mediatur et finitur D.
    Hypophrygius constituitur a B in [Figure: [Symbol] 1Kb] , mediatur et finitur E.
    Hypolidius construitur a c in c, mediatur et finitur F.
    Hypomixolidius ordinatur a D in d, mediatur et finitur G.


[Figure: [Figura] 5Kb]

 Hic notandum quod omnis subiugalis in quarto, omnis autem autenticus, ut post patebit, in quinto loco mediam sortitur, quod non est mirum. Nam quartus quadrupli passus, a quo subiugales oriuntur, quatuor; tertius autem, a quo autentici procedunt, quinque uoces includit. Unde cum unaqueque ex quatuor grauibus sua in quatuor finalibus pro media uel finali suam octauam in quatuor superioribus  acceperit, recte quatuor subiugales per graues finales superiores grauati, mediati, exaltati, dispositionem suam terminauerunt. Ubi hoc uigilanter intuendum est quod, si subiugalis quartus socios suos quarto loco non sequeretur, G quoque sola ex mediis medietate priuaretur. Nunc his non inutiliter inspectis, de autenticis similia faciamus.

     Dorius disponitur a D in d, mediatur et initiatur in a.
    Phrygius construitur ab E in e, mediatur, sed non initiatur in [Figure: [Symbol] 1Kb] .
    Lidius ordinatur ab F in f, mediatur et initiatur in c.
    Mixolidius modulatur a G in g, mediatur et initiatur in D.


[Figure: [Figura] 7Kb]

 Sicut subiugales superius principio, medio, fine propriis et principalibus chordis, ideoque et litteris informati tria prima quadrichorda, id est graue, finale, superius occupauerunt, excellens uero reliquerunt; simili modo autentici propriis et principalibus chordis et litteris instituti tria sequentia, id est finale, superius, excellens possederunt, graue uero dimiserunt. Et notandum quod omnia extremitatem,  duo tantum quadrichorda obtinent medietatem, hec autem sunt finale et superius. Sciendum quoque est uigilantissime quod non secundum quorumdam opinionem ideo autentici uocantur, quod tria suprema occupantes quadrichorda per acumen se extollere poterunt, cum si in hac re ad uocem intendatur, etiam in grauibus idem ipsi haberi possint, sed ideo, quia in medietate, que principalitatem  obtinent, primi primordialem troporum positionem cum ipsis primis litteris, in extremitatibus uero secundam troporum positionem siue repetitionem cum ipsis litteris secundis habent. Prime enim littere sunt A, B, C, D, secunde uero d, e, f, g. Subiugales uero inde dicuntur, quod in medietatis sue principalitate secundas litteras, id est D, E, F, G, in extremitatibus primas sortiuntur, it est A, B, C, D.

Quod si aliquis argutius occurrens dicat, cum similis sit quadrichordorum uel troporum positio, non multum curandum quas litteras quodlibet accipiat quadrichordum, et nos idipsum fatemur, dummodo utrumque diapason similibus notetur litteris.  Nam cum duo septena uocum discrimina quatuor, ut dictum est, reddant quadrichorda, quelibet uox in duabus prioribus suum diapason, quod est octaua uel equisonantia, in duabus sequentibus simili requirit licentia. Quapropter, siue predictis, siue aliis duo diapason notentur litteris, nichil prefate poterit obesse rationi, sed quecunque prime proponentur, autenticis ad medietates, subiugalibus deuenient ad extremitates; et que secunde, subiugalibus ad medietates, autenticis prouenient ad extremitates. Sit ergo propositum primas litteras H, I, K, L, secundas L, M, N, O, haberi, has ergo in quatuor disponamus quadrichordis.
 [Figure: [Table] 4Kb]

 uidesne, queso, quod litterarum mutatio nichil predictam autenticorum et subiugalium rationem mutet; sed, que pro primis habite sunt, autenticorum, que pro secundis subiugalium teneant medietatem? Ex his omnibus etiam errasse illos colligitur qui, nullam uocum uel quadrichordorum differentiam facientes, eadem fere ubique in quintis locis signa ponunt, cum indubitanter uerum sit quod nullus sonus cum suo quinto perfecte concordat.

Non abs re est etiam illud considerare, cum quatuor tropica sint quadrichorda et post graues aliud altius ascendit, quare solum tertium superius uocetur, cum ei adhuc aliud, id est excellens superius sit. Sciendum est ergo hoc, cum secundum positionem,  tum etiam secundum dignitatem fieri, quod etiam comparatiuum nomen ostendit. Nam cum duo sint media, finale et superius, finali superius tam dignitate quam positione altius ascendit. De positione nichil attinet dicere; de dignitate, unde et maxime nomen accepit, illud dicendum est, quod ei soli ex mediis primordialis troporum positio cum ipsis primis litteris sorte cecidit. Unde et ex eo, sicut supra dictum est, autentici principalitatem, sicut et sequenti medio, cui secunda troporum positio cum secundis litteris contigit, suam subiugales accipiant dignitatem. Excellens non de maiori dignitate, sed de acutissima uocis qualitate nomen accepit, quod etiam posiuitum nomen ostendit. Cui cum finale tam positione quam litteris sit equale, queri potest  quare illi potius quam isti fines cantionum deputati sint. Ad quod dicendum, quia prior est intensio quam remissio, et cuiuslibet operis processus intensionem, finis uero querit remissionem. Unde et cantilene post excellentium intensionem in inferioribus finem requirunt uel remissionem, ideoque et finales dicuntur.

In quo loco queri potest quare autentici per tria quadrichorda ascendentes, et per eadem descendentes requiescant; subiugales uero similiter quoque  per tria ascendentes non per tria descendant, sed in media uia, id est in finalibus subsistant. Quod ita soluitur. Congruum est ut duo principalia officia, id est, seculorum Amen, et fines in principalitate duarum medietatum teneantur; ut sicut semel in primaria medietate seculorum Amen, ita in secundaria simul omnes fines suos possideant. Quia ergo nobis propositum est, quecunque idonea suggerit speculatio, ad dilucidandas multiplices monochordi obscuritates in hoc opusculum quasi in unum fasciculum conferre, nolumus et illud esse occultum, quare tam hypomixolidius, quam Dorius inter D et d dispositionem accipiat. Potest enim mirum uideri, quomodo in una eademque regione duo diuersi efficiantur modi. Quod hac soluitur ratione. Cum quatuordecim  uoces ex quatuor reddantur quadrichordis, necesse est eas, secundum paris numeri naturam, duas medietates, que et predictam diezeuxin faciunt, habere. He sunt autem G et A, quarum una subiugalium medietates uel fines terminat, altera autenticorum medietates inchoat. Unde necesse est ut ea, que quarto loco subiugales secundum medietates terminat, tetrardi, eiusque subiugalis, qui quarti sunt, propria sint, id est G; illa uero que autenticos secundum medietates inchoat, solius proti propria sint, id est A. He igitur due medietates inter unum diapason duos diuersos, de quibus agitur, modos hac ratione conficiunt. Protus, dispositus a D in d, mediam habet A, finalem D. Ergo per cola, et commata finemque has suas proprias  sepius frequentans litteras, proprias quoque diatessaron et diapente species, que sunt A D, et D a, in cantando recognoscens hypomixolidio omnino dissimilis erit. Item propter sepe dictam septenarum uocum medietatem, que sicut duo quadrichorda connectit, ita etiam duorum dispositionem troporum accipit, hypomixolidius quoque a D in d dispositus mediam habet G, ad quam et ipse per cola commata finem sepius intensus, siue remissus recurrens, proprias quoque diatessaron et diapente, que  sunt D G, et G d frequentans, proto omnino contrarius efficitur.

His cognitis, non est scitu ignobile etiam indifferentes  troporum positiones cognoscere. In qua descriptione quod octo specialiter hec quatuor generaliter accipiunt hoc modo:

     Protus disponitur ab A in D; mediatur in D et a.
    Deuterus construitur a B in e; mediatur in E et [Figure: [Symbol] 1Kb] .
    Tritus ordinatur a C in f; mediatur in F et c.
    Tetrardus modulatur a D, in g; mediatur in G et d.


Ut ergo omnia priora fiant manifestiora, omnium troporum singillatim dispositionem sternamus hoc modo:
[Figure: [Table] 19Kb]

 Nunc quod ad hunc locum dicendum distuli, magis apparet: quare uidelicet medie dicantur; ob hoc scilicet, quod unusquisque tropus proprio diapason conclusus, unam accipit mediam, que in subiugalibus diatessaron a grauibus, diapente ab acutis, in autenticis uero diatessaron ab acutis, diapente accipiat a grauibus. Igitur quia septem diuerse uoces octo tropos omnino inter se diuersos efficiunt, colligi potest quod septem, per se multiplicati, id est septies septem, quadraginta nouem uocum discrimina positione diuersa reddunt hoc modo:

A, B, C, D, E, F, G, a, B, C, D, E, F, G, a [Figure: [Symbol] 1Kb] , C, D, E, F, G, a [Figure: [Symbol] 1Kb] , c, D, E, F, G, [Figure: [Symbol] 1Kb] , a, c, d,  E, F, G, a, [Figure: [Symbol] 1Kb] , c, d, e, F, G, a, [Figure: [Symbol] 1Kb] , b, c, d, e, f, G, a, [Figure: [Symbol] 1Kb] , b, c, d, e, f, g.

 In precedenti figura, diligentissime disposita, etiam minus intelligentibus patet quibus diapason,  diapente, diatessaron speciebus omnis tropus consistat; quod  autenticos finales et excellentes, subiugales uero graues includant et superiores; quod autenticos finales et superiores, subiugales uero graues, finales superiores deprimant, medient, exaltent; quod subiugales primum diatessaron, dein diapente; autentici uero primum diapente, postea uero habeant diatessaron; quod autenticis regulariter in graues, subiugalibus similiter non sit transitus in excellentes; quod autentici subiugalibus per diapente in finalibus, subiugales uero autenticis per diatessaron communicent in superioribus; quod diapente in grauibus, diatessaron uero in finalibus formis tantum non legitima institutione inueniatur, quod tres diuerse species diatessaron, quatuor diapente, octo uero constituant diapason propter octo  troporum qualitates; Octaua quippe specie inter unum idemque diapason, quo et protus disponitur, sed diuersa medietate diuersis quoque diapente et  diatessaron speciebus distincta, quod et superius plenius dictum est, quod D sola inter omnes chordas biformis sit; hoc est, quia quarta grauium et prima est finalium, et quia, secundum id quod quarta quartam diatessaron speciem in positione prime representet, similiter acutum d quarta est superiorum et prima excellentium; secundum id quod prima primas iterum diatessaron et diapente species unam claudit, alteram inchoat; secundum id quod quarta iterum quartam diatessaron speciem representat; secundum id quod prima protum quantum ad legem altissimo ascensu; secundum id quod quarta quartum etiam subiugalem cum proto, tetrardum uero quartum autenticum per seculorum Amen incipit. Et ut manifestius dicamus, in nomine prime et  quarte primum autenticum et quartum subiugalium hinc per grauissimum deprimit descensum, proto adhuc specialiter in ea finem habente, inde eosdem per altissimum eleuat ascensum, tetrardo adhuc in ea seculorum Amen specialiter modulante. Hec ideo breuiter sunt recapitulata, ut uno intuitu lectoris oculis ingesta, promptiori et tenaciori capiantur memoria.

Oportet autem nos scire, quod omnis musice rationis ad hoc spectat intentio ut cantilene rationabiliter componende, regulariter iudicande, decenter modulande scientia comparetur: quorum trium cui facultas affuerit, is demum musicus recte dicendus erit. Ceterum non parui habendus est qui, nesciens componere, competenter nouit iudicare.  Porro tertio, hoc est, modulandi imo ululandi studio cecum cantorum uulgus occupatur, nullius rationi cedens, nullius sententie acquiescens; illud etiam non quasi prouerbium, sed quasi legibus indictum frequentans, uerbum neuma quasi nemo, cum Greco eloquio neuma quasi neumane, id est flatus ascendens  dicatur. Flatus uero duas habet partes, id est arsin et thesin, hoc est eleuationem et depositionem. Sed a meliori, id est eleuatione, neuma dicitur, ut moneamus in cantilene dulcedine, quia flatu ab inferioribus ad superiora sonum impellente conficitur ut cor de terrenis ad celestia leuemus. Alioquin in uanum cantat, cuius mens uoci non concordat. Aut ergo isti errant, aut »diuina sapientia, que quia apud se sunt omnes thesauri sapientie et scientie absconditi,« etiam huius artis inspirata notitia sapienter sibi uoluit cantari. Sed quomodo sapienter cantant, qui nichil de predictis sciunt, qui tropum tropo permutantes confundunt, qui solam altisonantiam laudant? In hoc tamen iusto iudicio asino inferiores et imperitiores, qui et multo altius resonat,  et nunquam ruditum mugitu, uel alia qualibet uoce mutabit. O insanam hominum miseriam! Nemo quippe in grammatica, que ad placitum constat, uitium patitur; in musica uero, que est omnino naturalis, omnes fere non solum uitia non corrigunt, sed etiam defendunt.

Hactenus his plus iusto uerbosius immoratus sum, dum me horum piget pudetque. Nunc te conuenio, qui hoc delectaris studio, te hortor, tibi suadeo ut iam dicta et deinceps dicenda tam manus quam uocis comprehendas exercitio. Maxime tamen troporum tibi cure sit agnitio, propter quos fere omnis musice laborat intentio. Ad quam rem multum proderit, si quis proprias cuiusque diapente et diatessaron species tam monochordi quam uiue uocis usu  memorie inculcauerit. Non enim quemuis audiens tropum, quis sit, indubitanter pronuntiare poterit, nisi iam dictis et deinceps dicendis diu multumque exercitatus fuerit. Sic ergo susum et iusum diatessaron species modulare:
 [Figure: [Table] 7Kb]

 uidesne, ut omnes regulari et inconfuso ordine a propriis grauibus uel principalibus inchentur, in propriis finalibus eleuentur, item ubi inceperunt, deponantur. Inter quas quedam biformitas potest notari, quia et altissima est prime et grauissima quarte. Prima quoque et quarta in positione, non in potestate similes, in hoc differunt quod prima prius intenditur, postea remittitur; quarta prius remittitur, postea intenditur. Has species facile etiam una uoce cantabis, si eas per consuetam seculorum Amen melodiam inceperis, et prima definitione terminaueris. Que quidem diffinitiones licet pleniter et perfecte in finalibus cantentur et superioribus, tamen ultime neume in unoquoque quadrichordo a suo non discordant tropo.

 Ut autem longe superius dictum est, quasi quedam diatessaron species F, [Figure: [Symbol] 1Kb] uidetur, sed quare non sit, quia ibi non dictum, hic dicendum uidetur. Ubi primum dicimus simpliciter, quod cum diuerse diatessaron species per graues disponantur et finales, nulla harum tritoni dispositione consistit. Item, quia omnis diatessaron species duobus tonis constat et semitonio F, [Figure: [Symbol] 1Kb] , quia econtra tritono continuo continetur diatessaron non reputatur. Item omnes diatessaron et diapente species duorum quadrichordorum collatione perficiuntur, diatessaron quidem ex grauibus et finalibus, diapente uero ex finalibus et superioribus. Ergo, si uolo, D, G primam diatessaron speciem dicere, quia ex duobus non fit quadrichordis, mentior. Ergo erit necessario quarta, constans  ex quarta graui, et quarta finali. Si dixero eam primam forma me non institutione dixisse, firmissime recole. Si E, a secundam definiam speciem, erro. Quamuis enim ex duobus fiat quadrichordis, tamen rectum non sequitur ordinem, nam E secunda finalium, a uero prima est superiorum, primaque cum secunda nec eadem positione, nec eodem tropo congruit. Restat ergo ut sit secunda species E, a formaliter. Similiter si F, [Figure: [Symbol] 1Kb] quo de agitur, tertiam speciem dixero, reprehendor, quia, licet ex duobus fiat quadrichordis, tamen F tertia finalium cum [Figure: [Symbol] 1Kb] secunda troporum nec positionis nec tropi natura congruit, et cum tritono, quo nulla alia species contineatur, nec constitutiua, nec formalis species habenda est. Restat igitur ut hoc in loco tertia  species formaliter per F et per b synemmenon, quamuis extraordinaria ratione, fiat. Eodem modo G quarta finalium cum c tertia superiorum, ut fiat quarta diatessaron species, non federatur. Nam si regularis eius positio inspiciatur, id est tono semitonio, erit potius tertia diatessaron species. Igitur et in hoc loco formaliter quarta species per G c, interiecto semitonio, synemmenon habetur. Manifestum est ergo quia institutiue diatessaron species a finalibus recte remouentur et superioribus, quia si ibi naturaliter essent, nulla utique species deesset. Si enim synemmenon, quod non est regulare, aufero, simul ibi tertiam speciem cum quarta tam naturalem quam formalem perconcino. Sed hoc, ut longe superius dictum est, non est mirum; nam tertius prime  mensurationis passus, quia quinque uoces includit, potius in his locis pentachorda quam tetrachorda operatur.

 Est adhuc subtilior ratio quare F, [Figure: [Symbol] 1Kb] , diatessaron non habeatur. Hec ita consideratur. Intendo D, G, diatessaron; et possum remittere diapente G e quia diatessaron et diapente tono differunt. Item intendo E, a, diatessaron; et possum remittere diapente a, D, quia differentia sesquialteri et sesquitertii congruit. Item, intendo E, [Figure: [Symbol] 1Kb] , diapente; sed non possum remittere diatessaron [Figure: [Symbol] 1Kb] , F, quia semitonium nunquam erit sesquialteri ac sesquitertii differentia.

Hec pulcherrima solutio dictorum solummodo priuilegio sequestratur atque immerito aurea uocatur. Sciendum quoque est Betium, antiquissimos secutum musicos, tres quidem diuersas diatessaron species diffinire, quas tamen minime naturali ordine  disponit, quia eas a proprio fonte non educit; quod quiuis diligens collatis nostris et ipsius uerbis peruidere poterit. Qua de re uero in forma prime secundum illum nulla quidem mentio est. Unde etiam factum est ut ignorata huius speciei proprietate tropus quoque hypomixolidius, cuius ipsa est species, incongrue fieret dispositione; quod quia in superioribus pleniter absoluimus, hic iam minime repetimus. Tu ergo, quousque es meus auditor, ut superius tibi dixi, causa agnitionis troporum species iam dictas tam chorde tractu, quam uiua uoce inculca memorie, et lassitudinem, uel manus, uel uocis propositis in questione predictis rationibus releuabis, sicque duplici iocunditate letaberis, hoc est, et dulcedine modulationis et alternorum uarietate  sermonum.

Perceptis autem perfecte diatessaron uocibus, sic susum et iusum diapente species cantabis.
 [Figure: [Table] 8Kb]

 Nonne consideras diligens dicta, ut etiam diapente species a propriis finalibus naturali ordine incipiantur,  in propriis superioribus exaltentur, inoffenso gradu ad exordium suum reuertantur? Quas item, sicut superius dixi, si consuetis differentiis et diffinitionibus cantaueris, suaues tibi troporum agnitiones comparabis. Ut autem, sicut predictum est, in diapente dispositionis iure due uoces inueniuntur, id est F, [Figure: [Symbol] 1Kb] , que, licet quatuor uoces concludant, tamen a diatessaron speciebus excluduntur; ita etiam in locis diatessaron proprie subiectis, id est grauibus et finalibus, superioribus et excellentibus due uoces, id est B, F reperiuntur; que etsi quinque uoces includunt, ab omnibus tamen diapente speciebus secluduntur. Quod quare sit, ita considera. Omne regulare diapente tribus tonis semitonioque constituitur; ista uero anomala species duobus tonis  totidemque semitoniis completur. Que duo semitonia iuncta non faciunt integrum tonum, sicque ad  completionem diapente comma cum semitonio deerit. Ergo, quia tali imperfectione tenetur, inter diapente species censeri non meretur. Amplius: Inter quatuor diuersas diapente species, que naturaliter finalium et superiorum collatione construitur, nulla est, que duobus tonis totidemque semitoniis inuenitur; et ideo, quod in fonte non fuerit extra in hypocrisi repertum iudicatur et reprobatur. Poterat etiam hinc subtilior haberi ratio, que ita procedet. Possum intendere diapente A, E, et remittere diatessaron E, B, quia differentia congruit. Item possum intendere diatessaron B, E, non possum remittere diapente B, F, quia semitonio obsistente differentia deficit. Et possum remittere diatessaron F, C; sed non possum remittere diapente F, B, ob eamdem  causam. Similiter de F dicendum. Possum enim intendere diapente F, c, et remittere diatessaron c, G. Item possum intendere diapente F, c, sed non possum intendere diatessaron F, [Figure: [Symbol] 1Kb] , quia semitonium pro differentia non erit. Item, possum intendere F, b, sed non possum remittere diapente b, E, quia differentia per semitonium non erit. Item, possum remittere diapente [Figure: [Symbol] 1Kb] , E, sed non possum remittere diatessaron b, F, quia semitonium differentiam sesquialteri ac sesquitertii non facit. Differt autem F a B, quia F a se media et in acutum diapente, et in graue deorsum diatessaron potest remittere B; sola inter omnes uoces a se ipsa media nec sursum diapente intendit, nec deorsum diatessaron remittit. Unde a quibusdam ignobilis uocatur, nec etiam in  ordine suo deuteri seculorum Amen recipit.

uidetur autem Betius quadam in definiendis diapente speciebus labi inconstantia. Nam quatuor earum uarietates esse dicens, easdem a [Figure: [Symbol] 1Kb] quadrata ad B grauem remittit: in quibus locis omnes naturales non inueniens F, B, ultimam ponit, que probata est propter sue differentie defectum in diapente speciebus  non reputari. Postea uero quasi sui oblitus, dum que species in immobilibus uocibus contineantur  loqueretur, illam anomalam F, B, quam prius ultimam posuit, reticens, quatuor demum naturales diapente species ab E, in e, intendens denotauit; non tamen que species, cui tropo, uel quo ordine uel loco aptanda sit, demonstrauit. Hoc autem, quia a nobis sepe in superioribus dictum iam notissimum est, non est amplius memorandum. Quapropter ulterius iam transeamus, et que ad agnitiones troporum utilia sunt adhuc uideamus.

Itaque species diapente et diatessaron singillatim, ut supra dictum est, tam uoce quam chorda in usum uersis, accedit adhuc maior troporum agnitio, que talis est ut iunctis binis et binis speciebus, id est  prima cum prima, secunda cum secunda, tertia cum tertia, quarta cum quarta, in autenticis quidem diapente diatessaron, in subiugalibus uero diatessaron preposito diapente integrum cuiusque tropi ordinem proprietatemque susum et iusum recitare discas hoc modo:
 [Figure: [Table] 12Kb]

 Nonne perspicuum est predictas diatessaron et diapente species, de purissimo fonte eductas, recto ordine esse dispositas? cum ipse iuncte, ut precedens monstrat figura, omnia octochorda, hoc est, cuiusque tropi diapason a propriis litteris inchoauerint, mediauerint, exaltauerint, finierint. Sicut enim due minores symphonie, quod suum est, duabus inequalibus, sed tamen propriis litteris clauduntur, sic econtra maxima, id est diapason, quod suum est, duabus equalibus propter equisonantie naturam utrinque concluditur; mediatur autem uel distinguitur una dissimili, sed tamen eque propria. Quod, sicut longe ante dictum est, non mirum debet uideri quare cum propriis litteris unumquodque diatessaron sibique conueniens diapente debeat in medio  copulari; tamen, cum nondum ibi sit equisonantia ab his que diapason claudunt, necessario erunt diuerse. Unde longe a ueritate discordant qui fere ubique in quintis locis eadem signa, quasi ibi perfecta concordia sit, ponunt. Quibus etiam hoc uitio contingit ut, contra communem omnem musicorum  consensum, imo contra ipsius iura nature, eadem signa in nona potius quam octaua regione ueniant; sicque, quod nimis absurdum est, characteres tantum non uoces equalitatem habeant. Quocirca talis dispositionis studio immorantibus considerandum est quod, ubi dissipata principalium chordarum operatione, perturbata specierum constitutione, disiecto troporum ordine, nil fere ueritatis, nil pene certitudinis constat, nichil se uerum, nichil certum acturos sciant. Quod ut manifestius fiat, eamdem sub oculis dispositionem ponamus.
[1Kb] [Figure: [Symbols] 4Kb]

A, tonus. B, semiton. C, ton. D, ton.  A, tonus. B, semiton. C, ton. D, ton. A, tonus B, semiton C, ton D, ton. A, tonus. B, semiton. C, ton. D, ton. A, tonus. B, semiton.  .

 Si quis igitur ita studiosus fuerit, ut omnia ab initio huius opusculi dicta uel deinceps dicenda per hanc dispositionem exemplificare certauerit, quanto se errori eiusdem descriptionis inuoluerit, procul dubio inueniet. Cuius rei facultatem facere uolentibus relinquentes, nos, ut fastidium legentium et operis longitudinem temperemus, id omittimus. Ut uero cepimus, adhuc unam de agnitione troporum regulam a maioribus quidem ut rudem massam effossam, sed pleniter non a rubigine ecoctam uideamus, eamque, ut diligentibus constare poterit, lucidam et puram reddamus. Que uidelicet agnitio licet contracta sit breuitate, tamen lata et celebris est nobilitate; quia quod ualde pulchrum in ea notatur, inter proprias et legitimas troporum sedes construitur.  Est autem eius talis ratio. Accipe tetrachordum, quodcunque uolueris, uerbi gratia grauium, addito utrinque tono, habes terminos modorum, qui fiant sedes troporum. Sunt autem quatuor tropi, et totidem uocum modi. Primus uocum modus est qui tono deponitur, et prima specie diapente intenditur. Hic habet agnitionem in hac antiphona:  Prophete predicauerunt; et: In tuo aduentu, et similibus, que sex chordas non excedunt. Hic modus in principalibus proti chordis A, D, a, d, agnoscitur. Secundum modum ditono remissum, et secunda specie diatessaron intensum in principalibus chordis deuteri B, E, [Figure: [Symbol] 1Kb] , e, existentem pandit hec antiphona: Gloria hec est, et similes seu autentice, seu subiugales, que sex chordas non excedunt. Tertius modus  tertia specie diatessaron remittitur, et ditono intenditur, sicut triti principales chorde C, F, c, f, declarant. Huius indicium est in hac antiphona: Modicum et non uid., et similibus. Quartum modum uocum tono intensum, et quarta specie diapente remissum tetrardo aptamus, quia ipsius principales chorde D, G, d, g illum conficiunt, quod in his antiphonis: Si uere fratres et: Multi uenient, et similibus potest dignosci. Que ergo dicta sunt in sex uocibus constructa tam senarii numeri, quam maximi interualli, quod tot uocibus constat, perfectionem demonstrant.

Et hec secundum nostram speculationem dicta sunt; ceterum maiores in his effodiendis agiles, in expurgandis segnes, dum sepe dictam D biformitatem  non attendebant, in quarto loco quarti tropi agnitionem subtrahentes offendebant, non considerantes, tropos inuicem conuerti: ut protus tono depositus prima specie diapente intendatur; tetrardus uero econtra quarto ei loco oppositus, tono intensus, quarta specie diapente remittatur; deuterus ditono remissus secunda specie diapente remittatur. Tertius uero econtra ditono intensus, tertia specie diatessaron remittatur. Ubi et hoc notandum, quod  extremi, id est, protus et tetrardus per tonum et proprias species diapente, medii uero, id est, deuterus et tritus per ditonum et proprias species diatessaron uariantur.

Ergo uno uulnere in hac offensione sanato, alteram tribus egram uulneribus requiramus et humiliter sanitati restituamus. Hi ergo, de quibus loquimur, ignorantes ea que dicta sunt in sex uocibus perfectissime constare, dum extractis regulariter tribus tropis per A, B, C, quartus secundum eos defuisset, assumpserunt adhuc septem uoces, et antedictorum troporum ordinem equali regula per D, E, F repetentes, quartum demum tropum per solum G tono remissum, duobus tonis semitonioque intendebant, ita ut dictum est delinquentes, quod eumdem  tropum contra oppositum suum, id est protum, eo quo dictum est modo non conuerterunt; deinde quod eum supra modum intendentes, legitimam sex uocum metam excesserunt, que a C incipiens in a porrigitur; postremo eamdem intensionem nulla propria specie confecerunt.

Ergo hanc agnitionem troporum in quolibet tetrachordo, adiecto utrinque tono, perfecte fieri manifestum est. Si quadrichordum grauium elegeris, erit tibi quartus, de quo agitur, tropus in D, quia communis est inter protum et tetrardum. Si finale sumpseris, erit tibi econtra protus in D, tetrardus in G, nusquam predicta uacillante regula. Eadem in superioribus et excellentibus speculari licet. Manifestum est ergo in hac regula priores musicos non  agnitioni troporum intendisse, sed simpliciter per septem uocum discrimina septem quoque tropos dinumerasse. Unde quidam ignorata biformitate D octauum tropum omnino tacuerunt; quidam eum super magistrum; quidam cum ipso statuerunt: que omnia equaliter absurda esse nemo est qui nesciat. Si enim quartus autenticus subiugalem non habet, unde tres precedentes habent? Si habet, sed iniuriose suo superponitur capiti, ibi eum locum non habere tam subiectionis iure quam dispositionis ratione sufficienter in superioribus monstratum est. Si secundum quosdam ipsius magistri sibi semitam usurpabit, ridiculum erit, quia inter G et g una media, id est d existente, simplicibus quoque diatessaron et diapente speciebus sibi succedentibus illo  modo biformitas ibi non erit, quo inter D et d duabus mediis G et a, speciebus quoque diatessaron et diapente non simpliciter existentibus aptissima duobus tropis sinum biformitas aperit. Sed de his iam sufficienter dictum est.

Nonnichil quoque ad agnitionem proderit troporum, si quis simul omnium troporum diuersitates dinumeratis hoc modo locis intuetur.
 [Figure: [Table] 15Kb]

 Si quis ita hebetis ingenii fuerit ut precedentium lectione minus proficere possit, in presentem figuram oculos infigat, digitum impingat et absque labore omni diuersitatem et concordiam troporum, proprietates ordinemque omnium specierum denotet, et pro modulo suo sufficienter in hac arte scientiam acquiret. Multum quoque ad cognoscendam troporum qualitatem iuuat, si consuetas diffinitiones, diffinitionumque uersiculos multosque cuiusque tropi et maxime prolixos cantus assidue ruminaueris, quoles sunt in hypodorio: Collegerunt pontifices; Cum fabricator. In hypophrygio, ant. Tota pulchra; Ostendit sanctus Gamm., et similes. In hypolidio, ant. Adorna thal.; Confitemini Domino; R\. Hodie nobis, et similes. In hypomixolidio, ant. Ante sex  dies; Cum rex glorie; Christe, qui regnum, et similes. In Dorio, qui est primus autentus, ant. Aue, gratia plena; Hodie completi sunt; Natiuitas tua; Homo quidam, Duo homines, et similes. In Phrygio, Gr. Iurauit Dominus; Exaltabo te; Ant. Respice in me, et similes. In Lydio, offert. Sancticauit cum uersibus suis, et plures similes. In mixolydio, ant. Cum audisset populus; Sedit angelus, et similes. Hec ideo dixi, quia, cum uox prolixo cantui diutius immoratur, cognitio tropice qualitatis amplius in mente formatur.

Sciendum quoque est quod his et predictis et adhuc dicendis multum quis assuefactus quemlibet tropum audiens cognoscere, melos quoque regulariter ualebit efficere. Quo nomine uero cuiusque tropi  habitum expresse nominet non poterit inuenire, sicut  in habitu hominis licet dicere hunc alba, illum uero nigra indutum esse tunica; sicut in facticiis bouis, equi, lupi, canis, asini, ouis, corui quoque uocem mugitum, hinnitum, ululatum, latratum, ruditum, balatum, crocitatum solemus proprie nominare; sicut etiam solis habitum uerno tempore clarum, estiuo anhelo, autumnali subalbido, hiemali pallido discernimus radio. Si protum, deuterum, tritum, tetrardum dixero, ordines eorum, secundum monochordi positionem, non habitus eorum, secundum melodie qualitatem, nomen protuli. Similiter si Dorium, Phrygium, Lydium, mixolydium uocauero, secundum quod quis ab illa uel illa gente magis amatus uel frequentatus est, non secundum melodialem habitum uocabula applicui. Eodem modo si generaliter  pro naturali ratione hypodorium suauem, hypophrygium modestum uel morosum, hypolydium lamentabilem, hypomixolydium iocundum uel exsultantem, Dorium grauem uel nobilem, Phrygium incitatum uel saltantem, Lydium uoluptuosum, mixolydium garrulum nominauero, aliquid plus in his quam aliis uocabulis designaui; nondum tamen specialia, que huius suauitatis, modestie, lamentationis, iocunditatis, ceterorum naturalium accidentium uim exprimant, nomina reperi. O miram in hac re musice profunditatem, que aliquatenus patens intellectu nonnisi quibusdam superficialibus poterit uocabulis demonstrari.

uerbosus fortasse fastidiosis uideor, qui omnia sibi absque scientia scire uidentur. Sed hi; queso,  attendant, non sibi hec uilia, utpote philosophis ingeri,  sed simplicibus, hoc est, mei similibus ad maiora confortandis, quasi lactea alimenta prelibari. Qui si aliquando remoto supercilio ad hec legenda otio indulserint, uidebunt me beneuolentie causa in monochordi dispositione laborasse, ut obscura in ueterum dictis dilucidarem, omissa repeterem, reprehensibilia corrigerem. Sicut ergo quis habens aurum uel argentum, dummodo in arca sit, minime qua in parte iaceat, curat; ita et ego dummodo quidquid speculari potero in hoc reperiatur opusculo, non multum, ut quidam, de ordinis diligentia curo.

Quocirca iam quia diu de tropis locutus sum, adhuc, si qua mens suggesserit, adiiciantur. Omnis tropus, id est indiuisus, constat ex omnibus, id est  ex quatuor principalibus proprietatis sue chordis et speciebus; utpote protus ex prima grauium, ex prima finalium, prima superiorum, prima excellentium: et ex prima specie diatessaron, que ab A in D; et ex prima specie diapente, que est a D in a; et ex prima specie diapson, que est ab A in a; et ex prima illius consonantie specie, que est diapason cum diatessaron ab A graui in d acutum. Similiter de ceteris troporum chordis et speciebus. Omnes autentici a finalibus incipientes, ad excellentes ascendunt, in superioribus distinguuntur; omnes uero subiugales, a grauibus inchoantes, in superioribus finiunt et in finalibus mediantur, ac per hoc finales et superiores utrisque sunt communes.

Que sequuntur habentur in eodem codice uindob.;  continenter post Hermannum. Hec tamen ex uariis aliis codicibus Ottoburano precipue et San-Blasiano, ac Lipsiensi suis notis instructa hic exhibemus, ut rerum periti practicam etiam musice istius notitiam sibi ualeant comparare.



I. Explicatio litterarum et signorum, que in sequentibus occurrunt  . [1Kb]

E  [e.] uoces [e. t,] unisonas [e, e, t. t,] equat [e, s.] S. [,] semitoni [S, s. ts, t, t,] distantiam [t, t, ts, s, t,] signat. [te, tt.] T toni [t, t.] differentiam [t, t, et, t. t,] tonat. [t, ts.] S [,] cum [ts. Ts,] T [,] semiditonum [e, ts. s, ts. t,] statuit. [ts, ts. ts, t.]  TT  duplicata [tt. tt, t, ts.] ditonum [e, tt. tt,] titulat. [d, tt, s t.] D [,]  diatessaron [d, d dt d] symphoniam [dt. t. s. d,] denotat. [d. t, ] ()elta diapente [, s, t. e.] consonantiam [, e, t, s. t.] discriminat. [t. t, s. d,] ()elta [ds,] cum [s,] S [,] bina [s. e.] cum [s] tritono [d, t, t, d, t.] limmata [s. t. t.] docet. [t, ts.] [ts] () [t.] elta cum [t te.] T.  quaternos [s, s, t, t,] cum [e,] limmate [t. t, s.] tonos [t, t.] maximum [t, t, t.] uidelicet [s, t. ts, s.] in [s,] cantilenis [ts, t. s, e] nostris [e g,] phthongorum [s, t, t,] interuallum [t. t, d, t,] determinat. [s, t. t, e,] Sed [,] he [s.] note [t, .] cum [d,] punctis [ts, t,] remissas, [t, s, t,] sine [t. t,] punctis [t, s,] intensas [t, t, ts,] uocum [e, t.] differentias [t, d, t, t, e.] discernunt [t, t t.] pretexatas. [s, t. ts, s.]



II. uersus Hermanni ad discernendum cantum. [1Kb]


uersus atque notas Herimannus protulit istas,
Pandat ut ad notum cuique exemplaria uocum.
 Ter [t] tria [t, t.] iunctorum [t, ts. d,] sunt [d,] interualla [. d, e, t,] sonorum, [ts. d, e.]
Nam [e] nunc [d,] unisonas [t, e, e, e,] exequat [t, e, e,] uocula [s, t, t.] phthongos: [d, e,]
Nunc [e] prope [s. s,] consimilem [t, t, s. t,] discernit [ts. e, t.] limma [t, s.] canorem: [t, t, e.]
Nunc [e,] tonus [t, t.] affini [t, t, t.] tribuit [s, t. ts,] discrimina [t, t, t, t.] uoci: [t, e]
Nec [d,] non [ts.] assidue [ts, s, t, t.] coniuncti [e, ts, ts,] limma [d, ts.] tonusque: [t, ts. ts,]
Et [t,] duo [tt. tt,] sepe [t. t,] toni [tt. tt,] pariter [ts, s, t,] sibi [tt. t,] continuati: [t, tt. tt, t, e,]
Sepeque [d, d, ed,] dulcisonas [t, d. ts, e,] moderans [s, t, t.] diatessaron [e. d. d, e, d.] odas: [d, e]
 Et [e] crebro [. ,] grate [t, t.] mulcens [t, t,] aures [t, ts, t.] diapente: [e. , e. .]
Interdumque [d. s. ts, t,] toni [s, e.] bino [t, t,] cum [t,] limmate [s. s, s,] terni: [t, t. e,]
Ac [t,] quandoque [t, t, t,] tonis [s, t,] connexum [t, t, t,] limma [s, t,] quaternis. [t, t, t, e.]
Hec [e,] si [e, d,] uoce [e, ts,] notisque [t. t, d.] simul [s, t,] discernere [t, tt, ts, t.] noris, [, e,]
Quemuis [ e.] distinctum [. tt, ts,] potes [ts. s,] his [t,] mox [.] pangere [d, s. ts,] cantum, [t, t, e,]
Discernendo [t, t, t, s,] thesin [t, t,] sine [d, t,] precentore [t, ts, d, t,] uel [ts.] arsin. [ts, t, e,]

Que sequuntur, in cod. San-Blas. sec. XII immediate precedendibus sunt subnexa, alibi etiam a melecta.

Ter terni sunt modi, quibus omnis cantilena contexitur,  scilicet unisonus, semitonium, tonus, semiditonus, ditonus, diatessaron, diapente, semitonium cum diapente, tonus cum diapente, ad hec sonus, diapason. Si quem delectat, eius hunc modum esse agnoscat. Cumque tam paucis clausulis tota harmonia formetur, utilissimum est eas alte memorie commendare, nec prius ab huiusmodi studiis quiescere, donec uocum interuallis agnitis harmonie totius facillime queat comprehendere notitiam.


 Quo uero clariora hec fiant, precedentes uersus Hermanni cum notis, quas chorales uocant, ex codice impsiensi his subiicimus, quibus litteras et signa superius iam expressa denuo superius ponimus, ut totum ueterum musicorum artificium ex mutua collatione ad oculum pateat.
[1Kb] [Figure: [Music] 21Kb] [1Kb]

 Ter [t,] tri-a [t. t.] iun-cto-rum [t, ts. d,] sunt [t,] in-ter-ual-la [. d, e, t,] so-no-rum. [ts d, e.] Nam [e,] nunc [d,] u-ni-so-nas [t, e, e, c,] ex [t.] e-quat [e, e,] uo-cu-la [s, t, t.] phthon-gos: [d, e.] Nunc [e,] pro-pe [s, s,] con-si-mi-tem [t, t, s. t,] di-scer-nit [ts. e, t.] lim [t,] ma [s.] ca-no-rem: [t, t, e.] Nunc [e,] to-nus [t, t.] af-fi-ni [t, t, t.] tri-bu-it [s. t. ts,] di-scri-mi-na [t, t, t. t] uo-ci: [t, e,] Nec-non [d, ts.] as-si-du-e [ts, s, t, t.] con-iun-cti [e, ts. ts,] im-ma [d, ts.] to-nus [t, ts.] que: [ts,] Et [t.] du-o [tt. tt,] se-pe [t. t,] to-ni [tt. tt,] pa-ri-ter [ts, s, t,] si-bi [tt. t,] con-ti-no-a-ti: [t, tt. tt, t. e,] Se-pe-que [d, d. ed,] dul-ci-so [t, d. ts,] nas [e,] mo-de-rans [s, t, t.] di-a-tes-sa-ron [e. d. d, e. d] o-das: [d, e,]  Et [e.] cre-bro [. ,] gra-te [t. t.] mul-cens [t, t,] au-res [t, ts. t.] di-a-pente: [e. , e, ] In-ter-dum [d, . ts,] que to ni [t, t. e.] bi-no [t, t,] cum [t,] lum-mate [s. .s, s,] ter-ni: [t, t. e,] Ac quan do-que [t, . t, t,] to nis con-ne-xum [s, t, t, t, t,] lim nia qua-ter-nis. [s. t, t. t, t, e.] Hec si uo-ce [e, ed, e, ts,] no-tis-que si-mul di-scer-ne-re no-ris, [t. t, d. [s. t, t, tt, ts, t. , e,] Quem-uis [, e,] di-stin-ctum po-tes his mox [. tt, ts, ts. s, t, ] pan-ge-re can-tum, [d, s. ts, t, t, e,] Di-scer-nen-do [t, t, t, s,] the-sin si-ne pre-cen-to-re [t, t. d, t. t, ts, d, t,] uel ai-sin. [ts. ts, t, e,]


 In eodem Lipsiensi cod. et in cod. San Petrino, ii dum notis, sine tamen litteris superpositis, sequuntur que supra iam ex cod. San-Blas. dedimus.
[1Kb] [Figure: [Music] 16Kb]

 Ter ter-ni sunt mo-di qui-bus om-nis can-ti-le-na con-te-xi tur, sci-li-cet u-ni-so-nus, se-mi-to-ni-um, to nus, se-mi-di-to-mus, di-to-nus, di-a-tes-sa-ron, di-a pen-te, se-mi to-ni um cum di-a-pen-te, to-nus cum di-a-pen-te, ad hec so-nus di-a-pa-son, si quem de-le-ctat, e-ius hunc mo-dum es-se a-gno scat. Cum-que tam pau-cis  clau su lis o-ta har-mo nia for-me tur, u-ti-lis-si-mum est, e-as al-te me-mo-rie com men- da-re, nec pri-us ab hu-ius-mo-di stu-di-o qui-e-sce re, do nec uo-cum in-ter-ual-lis a gni tis har-mo-ni-e to-ti-us fa-cil-li-me que-at com-pre-hen de-re no-ti ti-am.





HERMANNI CONTRACTI SEQUENTIA DE BEATA MARIA uIRGINE  .


 1. Aue, preclara maris stella, in lucem gentium, Maria, diuinitus orta.

2. Euge, Dei porta, que non aperta, ueritatis lumen, ipsum Solem iustitie, indutum carne, ducis in orbem.

3. uirgo decus mundi, Regina celi, preelecta ut sol, pulchra lunaris ut fulgor, agnosce omnes te diligentes.

4. Te plenam fide, uirgam alme stirpis Iesse nascituram, priores desiderauerant patres et prophete.

5. Te lignum uite, sancto rorante pneumate parituram diuini floris amygdalum, signauit Gabriel.

6. Tu Agnum, regem terre dominatorem, Moabtici de petra deserti ad montem filie Sion traduxisti.

 7. Tuque furentem Leuiathan, serpentem tortuosumque et uectem collidens, damnoso crimine mundum exemisti.

8. Hinc gentium nos reliquie, tue sub cultu memorie mirum in modum quem es enixa propitiationis Agnum, regnantem celo eternaliter, deuocamus ad aram, mactandum mysterialiter.

 9. Hinc manna uerum Isrelitis ueris, ueri Abrahe filiis admirantibus quondam Moysi quod typus figurabat: iam nunc abducto uelo datur perspici. Ora, uirgo, nos illo pane celi dignos effici.

10. Fac fontem dulcem, quem in deserto petra premonstrauit, degustare cum sincera fide, renesque constringi lotos in mari, anguem eneum in cruce speculari.

11. Fac igni sancto Patrisque uerbo quod, rubus ut flammam, tu portasti, uirgo mater, facta pecuali pelle discinctos pede, mundos labiis cordeque propinquare.

12. Audi nos, nam te Filius nichil negans honorat.

13. Salua nos, Iesu, pro quibus uirgo Mater te orat.

 14. Da fontem boni uisere, da pure mentis oculos in te defigere.

15. Quo hausto, sapientie saporem uite ualeat mens intelligere,

16. Christianismi fidem operibus redimire, beatoque fine ex huius incolatu, seculi auctor, ad te transire.





HERMANNI CONTRACTI CARMEN DE CONFLICTU OuIS ET LINI.



 Tempore quo campi linum solet herba uocari,
   Cum sibi iam telas spondet anus dubias,
Stans iuxta posito linum mirabar in aruo;
   Dum nodosa seges cor oculosque tenet,
Talibus herentem rapuit sibi tis noua mentem,
   Quam, quia digna stylo uisa fuit, replico.
De grege  paulum submota subintrat
   Calcatisque satis hec pede sternit ouis.
Iam satis attritis post cursus incubat herbis;
   Herbida dat gratum terra refrigerium;
Sicque iacens sumptas reuocans ut ruminet escas
   Mittit ad os alia quod redit inde uia.
Herba  non silet ulterius.

LINUM.
 De tot quas cernis,inquit, communibus herbis,
   Ut quid ad hos usus complacui potius,
In quo congereres fetenti uellere sordes,
   Quam pede contereres, oreque pollueres?


OuIS.
Ast, ait, in reliquis cur parci debeat illis
   Causa, quod aut homini sunt cibus aut pecori?
Sed te, cum nullum tellus producat ad usum,
   Si sapias, gaudes [l. gaude] quod uel ad ista placas.


LINUM.
Te pecoris bruti partem satis esse probasti;
   Hoc tamen interea uellere me releua,
Quo spolianda uelis nolis post pauca iacebis
   Turpiter, ante tue uincta pedes domine.
 Interea totas percurrens forcipe lanas
   Nec caude uellus feda relinquet anus;
Tunc erit in patulo scabies tua, corpore nudo;
   Ulterius noli multiplicare loqui.


 OuIS.
Si recte saperes, consumi sponte rogares,
   uel pede, uel potius subruta stercoribus;
uiuis ut intereas et ne sis esse laboras;
   Tantum supplicio nasceris atque malo!
Quis queat in quantas rapieris dicere penas
   Femineis manibus uulsa solo penitus?
Prorsus ut intereas, undisque soluta putresca
   Nigros trunca prius perpetiere lacus;
Post longum tempus ab aqua transibis ad estus,
   Ut possis minui sicca labore leui.
Ruricolas uarios, fortes contusa lacertos
   Prorsus lassabis tritaque malleolis.
Cum iam perdideris quod habebas ante uigoris,
   Ibis femineo dedita ludibrio;
 In ligno tensum, quod talem seruit in usum,
   De ligno factis te ferient gladiis.
O! quoties structam iaculis ex mille coronam
   Transibis! quoties pretereundo gemes!
Per tam terribiles rapiens tua uiscera dentes;
   Te uiolenta manus mille trahet uicibus.
Cum nil restabit in te quod prendere possit,
   Istud supplicium tunc patiere nouum.
Astringet solidas panno pix illita setas,
   Compositas equis exterius stimulis.
Hec scrutando tuas penitus penitusque medullas
   Consument totum si quid erit reliquum.
Herba modo uiridis frustra tumefacta superbis;
   Tunc tot trita modis, nil nisi floccus eris.
uentis ludibrium, leue pondus in era raptum,
    Ulterius noli multiplicare loqui.


LINUM.
Parcius ipsa tamen nostrum profiteris honorem,
   Si bene discernis omnia que loqueris.
 Nam labor humanus, sollers, ad lucra paratus,
   Pro quo sic sudat non nichil esse putat;
Mille modis tritum transfertur in horrea granum,
   Cum per pressuras exuerit paleas.
Non cellas subeunt, non reges antea pascunt
   Quam careant acinis libera uina suis.
Tunsio crebra parat quod templa suus lapis ornat;
   Sic capiunt formas ligna dolata suas.
uis, pressura, cruces, tormenta, pericula, mortes
   Premia promeritas purificant animas.
Subsidium lini querit respublica mundi;
   Publica causa petit, publica cura colit.
In commune rogant ac in commune laborant;
   Unusquisque suis me parat officiis.
Unica res linum quam Conditor utile donum
    Rebus mundanis post elementa dedit!
Sed quia me sub aquis solui putredine dicis,
   In te uerte tuos, ut taceas, oculos.
A turpi turpis abstracta cadauere pellis
   In tectum trahitur sole cremata diu
Et simul in cocto nigrescit tota ueneno;
   Indurata subit balnea digna sibi.
Balnea sic farris et aque confectio putris;
   uilior in uili uase putrescis ibi.
Hic qui te mersit, quoties te fuste mouebit,
   Nares distorquet et caput hinc remouet.
Tantus enim sese fetor protendit ubique
   Ut fugiant ipsi sepe domum domini!
Cetera quo sileam, nam plurima cetera restant,
   Ulterius noli multiplicare loqui.


 OuIS.
Quum te magnifices, quum de te grandia iactes,
   Si taceam, reputor forsitan inferior.
Sufficiunt hominum uite duo maxima rerum:
   Frigora uestis agens, esca famem remouens;
Humanis rebus non est spes altera prorsus:
   Hoc munus geminum tolle uel alter utrum.
Utraque mittit ouis, propellens frigora lanis,
   Eliciens [l. que] cibos ubere nectareos.
Perfundit totas grata dulcedine uenas
   Ille recens haustus, dum liquor est calidus;
Cum friget, tritam si uis miscere polentam,
   Mirans iurabis nectar adesse Iouis.
In solidum uertes hoc, si medicamine tanges,
   Estque per hoc ipsum dulce quod est acidum;
 Idque super lignum per densa coagula pressum,
   A forma teretem suscipit effigiem.
Si tenerum comedas, non deerit plena uoluptas;
   Si seruare uoles, tempora multa potes.
Est ubi non modico datus indiuisus eno
   Solo iure suos coctus alit dominos.
Est gens que mixto facit hinc sibi fercula lardo;
   uescitur et crudis crudior ipsa cibis.
Mille meas uires perpendens Flandria sollers,
   Mille modis rerum lac facit ire meum;
Hec et in oblongum formans lac pingue butyrum
   Non escam tantum, sed facit antidotum,
Lactis et emerito replens sua dolia succo,
   Restans fiscellis ius adhibet pateris;
 Quas ouis et quales mundo ferat utilitates
   Plura nec enumerat Flandria si cupiat.


LINUM
Humanis rebus, neque enim tibi uera negamus,
   Maxima sunt uestis et cibus, ut loqueris;
Sed sine te uestes, sine te lac mundus haberet
   Absque tuo remouens frigus et esuriem.
In te per stultam quod uis transferre rapinam,
   Omnibus a reliquis id remouere cupis,
Et dum te laudas, imo laudare laboras,
   Laus tua sit multis inuidiosa nimis.
Quis numerare queat ad uictum quanta ministrat
   Omnia dans homini larga manus Domini?
Quot sint ad uestes que dant animalia pelles?
   Ingens aut nullus, ut reor, est numerus.
 Tu quoque testis eris, si tantum uera fateris,
   Nostrum subsidio dignius esse tuo.
Multorum nunquam te contigit usus in escam;
   Lac quoque uel pressum uel fugiunt liquidum.
Est tua cum pellis aut cetera lanea uestis,
   Spernitur aut uilis aut quia uisa grauis.
Sic oue sepe caret semperque carere ualeret,
   Sed nunquam lino nudus habetur homo;
Denique tam gratum, tam delectabile donum,
   Secum gestat homo tempore perpetuo.
Gestat cum cura, cum sollicitudine summa,
   Astringit propius, applicat interius;
Applicat interius, nudos astringit ad artus,
   Tanquam dicat, Amo quod mihi sic socio.
Si nix aut imber, aut turbidus irruit er,
    Cautus, ouem nostram tradit ad obsequium.
Te tradit uentis obicitque furentibus auris;
   Te nix perfundit, te quoque grando quatit;
Sic intempestus quoties occurrerit estus
   Ipsa pati flammas cogeris erias.
Interea lenis pretiosaque linea uestis
   Intus tuta latet, frigore, sole caret.
Tecta tegunt homines, ligni precordia cortex;
   Tecta suis nucleis, et mihi seruit ouis.
Gloria magna tibi! letare quod hoc meruisti,
   Ut natura meis te paret obsequiis.


OuIS.
Pro te uerba facis et eget tua gloria uerbis;
   Quod deest officio, corrigis eloquio.
Sed frustra tenuas, imo tenuare laboras,
    Tam commune bonum quod refugit numerum.
Si dant ad uestes animalia plurima pelles,
   Pauca ferunt uellus, nulla, reor, potius.
Lana, patet cunctis quod conferat utilitatis;
   Pauca tamen referam, ne penitus sileam.
Per se lana placet, per se nigrescit et albet,
   Per se multiplices sponte gerit species:
Lana placet simplex: peregrinos adde colores;
   Fucos Assyrios exhibet et Tyrios,
Nam [l. non] tot habent species famosi uellere Seres
   Par quoque Corycio nostra figura croco.
Quantum non sanguis, non sol, non flamma rubescit
   Tam rubeus rutilas ueste, Britanne, mea.
Dura quidem, tenuis sine flocco planaque uestis,
    Lenis in attactu nec minus in intuitu .
Gallia, quam quondam ueteres dixere Comatam,
   Addit multiplicem uelleribus speciem.
Gens uarie mentis uarie uult tegmina uestis,
   ueste probans animi mobilitate geri.
Mille gerit uarias hic in uno tegmine uirgas,
   Discolor ut uirga, uirga sit ut reliqua.
Hic reliquum corpus albenti uellere tectus,
   Hac uiret, ast alia rubbeus est manica.
Hic sua per geminas dum findit pallia caudas,
   Rusticus est nisi sit discolor hec alii;
Sed cum multiplicis gens hec tegumenta coloris
   Unusquisque suum comparet ad studium,
Hanc tamen egregium facit hec prouincia pannum
   Qui uiret aut glaucus aut quasi ceruleus.
 Has uestes dominis gestandas, Flandria, mittis,
   Has flocco crispans, leniter has solidans.
Tu fucare modis mea uellera, Theutone, nescis;
   Nec tamen ista manus est operosa minus.
Docto uersatas tenues in pollice lanas
   Transfers ad tenuis delicias operis.
Tinges, Rhene, leues pulchra nigredine uestes,
   uirginibus mittis ordinibusque sacris.
Sueuia dat rufos non tincto uellere pannos;
   His regum pelles, his operit proceres.
Est color e rufo, uiridi confectus et albo,
   Quem flauum dicis si proprie loqueris;
Hanc speciem pannis innatam sponte coloris,
   Hister, amanda paras regibus ad tunicas.
Nobilis hec nulli uestis penetrabilis imbri,
    Nil habet hoc maius munere Theutonicus.
Quod fulget uariis distincta coloribus iris,
   Tot uestes pingis, o mea lana, modis.
Has ouis et plura his affert utilitates,
   Quas homo mirari, sed numerare nequit.


LINUM.
Ut laudetur ouis, species numerare coloris,
   Que poscat ratio non penitus uideo.
Splendor enim celi suus est, suus est uiror agri;
   Quod nix albescit id decor eius erit:
Sic diuersorum sua laus est forma colorum;
   Non sit ouis: nunquid non color ullus erit?
Una quidem lini, sed que non accidit illi
   Exterius, simplex, sponte placens species.
Teste quidem mundo, species hec congrua lino,
    Et, qua terra patet, nostra figura placet.
Candida, sollemnis pretiosaque linea uestis,
   Congrua letitie, nescia tristitie;
Nec mortale genus solummodo ueste muamus beamus,
   Immo delicias conferimus uarias.
Floribus intextis, aliis subtilia signis,
   Tergendis manibus lintea porrigimus.
Alba superpositis mundi mensalia donis
   Sunt epulis regum cultus et auxilium;
Quo, si quis pannos casu substernat ouines.
   Escas offensi reiicient animi.
Molliter insertis ornans subsellia plumis,
   Attus quos profert linea theca fouet.
 Sic super extentum candens dat lintea linum
   Molliter exstructis ambitiosa thoris.
His superadde suis extra crispantia uillis
   Ornamenta, niues assimilare potes.
Ditia dependent que stratum uela coronent:
   Huic uiuas species dinumerare potes.
Cui speciosa suis tentoria nixa columnis,
   Regum diuitias, equiparare queas?
Nomen et effigies a papilione trahentes
   Quis reseret pannos, dona rotunda, meos?
Bellica compositis requiescunt agmina castris;
   Liber et hinc illuc expatiatur equus,
Linea gramineis extenta palatia campis
   Tu scis quam gratum dant procul intuitum.
His tectos domibus non ledit turbo uel estus;
    Prestat presidium, dulce refrigerium.
Publica commoditas, belli pacisque uoluptas,
   Significant maius spirituale decus.
In capitis cultum consumit femina linum,
   Ut taceam membris quod facit in reliquis.
Quid iactando refers fieri tua uellera uestes?
   Si iubeo, penitus non erit ulterius.
Si uidue [l. diuidue] partes panni, per frusta iacentes;
   Cum uestem faciunt, quomodo conueniunt?
Transit acus pannum, modicum, mea munera, filum
   Secum transfixo traiiciens oculo;
Hoc pacto uinctos unit mea gratia pannos
   Ut uestem faciant et speciem capiant.
Te quotiens leuis ledit scissura, recurris
    Suppliciter nostra rursus egens opera.
Tunc submissa iaces, tunc sobria, tunc nichil audes
   Dilaniata iacens nostraque dona petens.
Ornatus rerum, iustissima gloria, linum;
   Quis numerare queat commoda quanta ferat?


OuIS.
Multa queunt dici strepitu maiora minori;
   Magni, si posses, te, uideo, faceres.
Non tibi communes soli, precor, assere laudes;
   Nos quoque, si sapias, participare sinas.
Inter tot uestes, propior quia uestis adheres
   Hinc te magnificas, plusque ualere putas;
Sed nobis et in hoc contingit gloria maior,
   Sanctorum nudis artubus heret ouis.
 Qui mundum fugiunt, qui spe celestia tangunt,
   Quos sociat summo libera mens Domino,
Ad non fallaces quos iam conscripsit honores
   In proceres celi dextra beata Dei.
Talibus ergo uiris est intima lanea uestis;
   Hec est quippe pio congrua proposito.
Hic linum fugiunt, lanas ad corpora stringunt,
   Quod, sibi ni scirent utile, non facerent.
Nostre corruptas pellis fetoribus auras
   Dicebas ledi, si bene commemini;
Ut taceam uestes, reliquas quoque commoditates
   Quas habet hec pellis usibus in uariis;
Deputet id pretio cuius sollertia digno,
   Quod petitur sacris apta ministeriis?
Si non scribantur libris que uerba leguntur
    Ordo sacer sancte deperit Ecclesie.
Inuenient quali sunt omnes ordine iussi,
   Ad lauacrum nascens, ad tumulum moriens?
Non iam presul erit, non Rome papa sedebit;
   Soluetur synodus Ecclesieque gradus.
Preterea quidquid sollertia grata reliquit,
   Quod dedit Aegyptus, quod docet Assyrius;
Omnes postremo res gestas a patre primo,
   Quod fuit ante chaos, seria siue iocos;
Quod Phebus musas, muse docuere petas;
   Que ratio stellas, queue polos moueat,
Que metuenda malis, que sunt speranda beatis;
   Quid sit qui rebus presidet ipse Deus;
Omnia nouit ouis, per oues hec precipit orbis;
   Ipsa Dei Patris mystica nouit ouis.
 uilior in toto pars, uiscera, corpore nostro
   Dulcem dant usum deliciis hominum.
Quadam diuina resonat dulcedine corda,
   Apte uincta lyre, psalterio, cythare.
Expellit curas sonus hic et mitigat iras,
   Anxia corda leuat, tedia cuncta fugat.
uis inimica fugit, possessaque corda relinquit,
   Cum bene docta manus excitat hos sonitus.
Orpheus, Amphion, cum musis Phebus, Arion,
   Dum chordas feriunt, nomen ad astra ferunt.
Neu sanctis operam putet hanc uilescere quisquam,
   Qui strauit Goliath eius amator erat.
Sex quater esse patres, cytharas phialasque tenentes,
   Ante Dei [l. thronum] dicit pagina sacra thronum l. 
 Collige quid sit ouis cuius pars infima celis
   Suscipitur, sanctas exhilarans animas.


LINUM.
Non opus est uerbis; ouium balatibus ipsis
   Quale melos fiat nescio quem lateat.
Cum paste redeunt, tremulo stridore requirunt
   Quos lactent fetus; quam placet ille sonus!
Quod parat interdum tergus sibi scriptor ouinum,
   Est equidem queuis gloria, sed facilis;
Iustior hec uitulis, hec gloria iustior hedis;
   Hedorum pellis aptior his studiis.
Denique fac ouium nunquam genus esse creatum,
   Hos usus nunquid mundus habere nequit?
Illud ludibrio dignum reor esse profecto
    Quod iactas: sanctis artubus heret ouis.
Est equidem uerum, sed quid, precor, esse decorum
   Ipsa tibi reputas corpora si crucias?
Ut carnem reprimant, carnem per dura fatigant:
   Inter dura satis esse meretur ouis.
Queque molesta ferunt, que sint magis aspera querunt;
   Ad uictum cineres, ad requiem lapides;
Nunquid ob hoc aliquis preferri iure putabit
   Aut stratis lapides, aut cereri cineres?
Ecclesie tangis mysteria, terrea transis,
   Celestes iactas cum patribus cytharas;
In laudesque tuas ueteres replicando figuras,
   Plectra manu fortis commemoras iuuenis.
 Quanta ferant sacri lino preconia libri
   Forsitan ignoras, aut, puto, dissimulas.
In Moysis libris ,
   Imo legisti mystica multa geri;
Multos ipse Deus linum sibi poscit in usus;
   Pauca tamen breuiter commemorare placet.
Que domus insignis spatio meritoue decoris,
   Incircumscriptum que capit aula Deum?
Et tamen ipse sibi dictans habitacula poni,
   Linum precipue querit in hoc opere;
Cortinas istum bis quinque requirit in usum;
   Ex his quippe domus federis efficitur.
Has Moysi mandat de bysso texere torta,
   Et genus est lini mollis et egregii.
Ille Dei plenus uenerando cum duce cetus
    Tale per hospitium promeruere Deum.
Se bysso torta uelatur federis arca,
   Felix tam sacri cura ministerii!
Ad rem diuinam uadens antistes ad aram,
   Significatiuis fulget in exuuiis.
Prima quidem manicis includit brachia strictis
   Huic poderis nomen; tendit ad usque pedem.
Est quoque talaris, sed dignior, altera uestis;
   Illustrat penitus hanc color erius.
Non habet hec manicas; dependent huius ad oras
   Apte promixtis aurea mala polis.
Floribus et uariis Abaneth spectabile gemmis;
   Subligat has uestes balteus ille teres.
Inde tegens humeros ad renes peruenit Ephoth
   Inscriptas gemmis fertque tribus geminis.
 Quam logion Grecus, essin quoque dicit Hebreus,
   Quinta, minor spatio, dignior est merito.
Bis sex distinctas formis et nomine gemmas
   Prefert hec uestis pectore pontificis
Quattuor ordinibus; trinas ordo capit unus;
   Tot titulat patres, quot numerat lapides.
Hinc caput exornat, sed non tamen omne, thiara;
   Ceu uideas sphere diuiduum medie.
Tegmina nec restant femorum que turpia uelant,
   Cum redit apta sacris hora ministeriis.
Nam sacra proposito nil confert lamina nostro,
   Impendens fronti nomen habens Domini.
At reliquas uestes, quas hic numerauimus, omnes
   De bysso fieri precipit os Domini.
Ne sit ouis penitus tamen expers muneris huius,
    Hanc Moyses etiam querit ad hanc operam.
Preparat ex ouium rubricato uellere tectum;
   Id placet arcendis sordibus et pluuiis;
Id tanquam fictum ne sit mihi suspiciosum,
   Tu dic assidue quod legis in Moyse.


OuIS.
In libris Moysis reuera plurima noui;
   Plus lino libris inuigilauit ouis:
Nam tu, uel nescis, uel si te scire fateris,
   Que restant ceca supprimis inuidia.
Per Moysen plebi dans ritum sacrificandi,
   Quid uelit in rebus eligit ipse Deus
Munere purgandum mandans in lege reatum,
   Non linum penitus querit ad istud opus;
 Sollemni uero uel tempore quotidiano,
   Placari nostri per sacra uult generis:
Si Dominum plebi uis, inquit, propitiari,
   Mactabis geminos de grege lanigeros.
Unius ex illis mihi uiscera lota cremabis,
   Exit ab hoc fumo suauis odor Domino;
Alterius sacras fusus cruor eluit aras,
   Pontifices mundat pontificumque stolas.
Presulis hec eadem conspersio consecrat aurem;
   Ipsa pedem dextrum consecrat atque manum;
Nos sacramus eam que sacrat cetera dextram,
   Cuncta sacrat summi dextera pontificis.
Cauda iubetur ouis fieri profectio sacris,
   Pars est Excelsi reticulum iecoris.
Nobis assiduum purgat synagoga reatum,
    Se redimens agnis quotidie geminis.
Quid sacra commemorem totum uulgata per orbem,
   Que quot uerba ferunt, tot sacramenta gerunt?
Pressa domus Iacob grauiter sub principe duro,
   Fessa malis, gemitum dirigit ad Dominum;
Ille super regem sua signa manumque potentem
   Eleuat, ut sancto laxet iter populo.
Nescia molliri prestat mens dura tyranni
   Atque decem plagas promeruit ualidas.
Toto non potuit Nilo sitis una leuari,
   Quotquot enim fuerant flumina sanguis erant.
Ad populi mensas, ad regis strata uel escas
   Intrat, ubique comes, rana, secunda lues.
Inde culex moto surrexit in era limo,
   Morsibus assiduis musca molesta nimis.
 Quarta replet pestis grauioribus omnia muscis;
   Infestum canibus id solet esse genus.
Inuidiosa prius armentis et grege tellus,
   Clade graui totis surda remansit agris.
Ulceribus subitis turgens Aegyptius omnis
   Istud idem passi querit opem medici;
Septima, dura manus: rumbis et grandine mixtus,
   Interimens homines, turbo necat pecudes.
Que superant paste segetes et ligna locuste,
   Grandine contusos depopulantur agros,
In triduo penitus quos fert non aspicit artus
   Ad superos, stygias passus homo tenebras.
Per sexus omnes hominum pecorumque priores
   Aegyptus plaga perdidit in decima.
A solio regis ad eum qui clausus in umbris
    Lugebat uinctus, peruenit hic gladius.
Ne tam communis inuolueret omnia pestis,
   Ipse Deus dictat plebs sua quid faciat.
Pignus, Hebree, tibi memorabile posteritati,
   Ne pereas, inquit, masculus agnus erit.
Hoc mihi libatum reuerenter et ignibus assum,
   Hoc celer in facto dente pedes auido.
Nec discinctus eris mea cum sacramenta uorabis,
   Nec pede nudato, nec nisi cum baculo.
Restet ab his sacris ne pars uel parua cauebis;
   Si tamen, hoc aliqua contigit, igne crema,
Nec quasi communem, temere iactate cruorem;
   Constat in hoc penitus sanguine uestra salus.
Hac sparsos sanie postes ac limen utrumque,
    Cetera que feriet dextera preteriet.
Festa dies illum quoties redit annua festum,
   Huic referet populo federe perpetuo.
Si sacrata pie penetras mysteria cause,
   Non sine compuncto percipis hec animo.
Exsilii finis, optate causa quietis,
   Agnus promisse pignus erat patrie.
Quod mare saluato populo, Pharaone necato,
   Obsequii geminum prestitit officium;
Quodque die nubem meruit, quod noctibus ignem
   Et panem celi colloquiumque Dei;
Agnus causa fuit; de quo cum denique desit
   Auditor dignus, plura loqui fugimus.
Quid sit ouis reputans et ouem reuerenter honorans,
   Iudice me, stultum corrige propositum.


 LINUM.
In causa recipi pro iudice non solet hostis,
   Nec lis ista tuo constat in arbitrio.
Iusta quidem ueteri non deest reuerentia legi,
   Nec pietas illis errat in eloquiis;
Sed tamen umbra fuit; preter moralia quidquid
   Lex iubet illa uetus esse scias aliud.
Legales umbras contemnimus atque figuras,
   Ad lucem sancte uertimur Ecclesie.
De nobis eius communis iudicet usus,
   Quem fidei celebres instituere duces.
Quod linum sacras circumdat uestibus aras,
   Nec magnifacio, nec nichil esse puto.
Denique purgati pars abiectissima lini,
   Ad loca sacra piis excubat officiis.
 Partitis uicibus, quod sol splendendo diebus,
   Id peragit linum noctibus officium.
Iste manu factis splendor dans lumina templis;
   Tu nosti melius quid gerat interius.
Cum sacra facturus sacra sumit tegmina presul,
   Quis locus est lanis eius in exuuiis?
uestes pretereo quas nominat usus ab albo
   Et que sacratos rite tegunt humeros;
Eius utraque manu sollemnis tempore cultus
   De lino factis albicat exuuiis.
Sacro fert etiam crispanti uertice mitram
   Ne lino uel in hac parte sui careat,
De lino factam, mersus baptismate, mitram
   Pignus homo uite suscipit in capite;
Supplet baptismum preceptaque munera linum,
    Introitumque sacram pandit in Ecclesiam.
Omen erit felix, quoties in uestibus albis
   Somnia dilectas obtulerunt animas.
Quid nisi merores, curas, aliquosue labores,
   Quod mihi significet lanea uestis habet.
Celicole terris parere leguntur in albis,
   Si quoties ueniunt nuntia leta ferunt.
Desit in hoc etiam tua ne tibi gloria, quidam
   Angelus est nigris semper in exuuiis.
Plurima, continui reuolutis mensibus anni,
   A Christo dictus, festa colit populus;
Sed tunc precipua feruet deuotio cura
   Cum sit precipue mentio letitie;
Tunc penitus, penitus eterna lege cauetur,
    Ne temeret sacros uestis ouina choros.
Tunc quoque, diuino candente per omnia lino,
   Longius a sanctis pulsa recedit ouis.
Tunc etiam, de quo tibi plaudis, laniger, ordo,
   Laniger ordo tuus cui placet hic habitus,
Desuper induto solet hunc abscondere lino;
   uestes infaustas dissimulando negat.
Quilibet incautus sancti consortia cetus
   Si presumit ouis horridus exuuiis,
Protinus hunc animo uelut omine saucia mesto
   Concio sacra fugat a statione sua.
Angelicas uestes festo candore nitentes
   ueste profanari non patiuntur ouis,
Non iocus hec aliquis, non lex iubet ista forensis;
   Sed ritus sancta sanxit in Ecclesia
 Que quidnam facto moneat uel clamet in isto,
   Hoc etiam medii mens capit ingenii.
Ad bona nulla malis locus est, ad sancta profanis,
   Tristibus et letis res simul esse nequit.
Iam nisi pro uenia noli mihi fundere uerba.
   Ut supplex parci promereare tibi;
Ne modo te uinci pudeat sub iudice tali,
   Iudicio sancte uincimus Ecclesie.---
Hic ouis, opprobrio ledi testata, silendo
   Erubuit, tandem subdidit ista tamen.


OuIS.
Nec nos diffugimus hoc uti iudice, cuius
   Est agnus sponsus et pater et dominus.
Cum sacra facturus sacra sumit tegmina presul,
   Dignior exstat ouis eius in exuuiis.
 Ecclesias sanctas quas matres nominat usus
   uel uite merito, uel fidei senio,
Munere maioris illas extollit honoris
   Pallia Roma suum dans per apostolicum;
Plenum sacratis patet hoc insigne decoris
   Atque super reliquas eminet exuuias;
Simplex a dextra, duplex a parte sinistra,
   Pendens ex humeris, mystica dona gerit.
Plurima, continui reuolutis mensibus anni,
   A Christo dictus festa colit populus;
Sed tunc precipua feruet deuotio cura
   Cum sit precipue mentio letitie.
Sedulus officiis deuote gaudia mentis
   Tunc aperit proprium quisque per obsequium;
Nil adeo sacri testatur gaudia festi
    Quam sacra festiuis clara domus titulis;
Tunc pretiosa suis surgunt, aulea figuris
   Ac in se raptis ora tenent animis;
Tunc operosa suis Hispana tapetia uillis
   Hinc rubeas, uirides inde ferunt species;
Tunc statio sacri, tunc ipsa sedilia cleri
   Demulcent oculos munere tecta meo;
Ex solo doctus nostri splendore paratus
   Percipiet celebrem quilibet esse diem.
Ecclesiis septem totum uulganda per orbem
   Scribit dilectus mystica, Christe, tuus.
Hec diuina piis oracula plena figuris
   Qua debet cura suscipit Ecclesia;
Sed nichil est quod sic pietas amplectitur illic
    Quam laudes agni que celebrantur ibi.
Quem uidi positum mysteria maxima librum
   Implebant intus, inquit, et exterius;
Nemo tamen clausi signacula soluere libri
   Et que uerba ferat pandere dignus erat.
Notitie mundi mysteria tanta negari
   Cum flerem: Noli, uox ait una mihi;
Munera que meriti negat imperfectio carni
   Ille subire potest cui dolus omnis abest.
Hinc uelut occisi species apparuit agni
   Luminibus septem, cornibus et totidem;
At pulcher numero, meritis pulcherrimus ordo
   Patrum uiginti quattuor astat ei;
Hunc quoque que celebrant animalia quattuor astant
   Sedulitate pia, uir, leo, bos, aquila.
 Querenti librum celo terreque negatum
   Porrexit magni dextra sedentis ei.
Affectu tacito, pia gaudia munere tanto
   Ille Dei populus non tenet ulterius.
Corpora prosternunt; in laudes ora resoluunt;
   It sonus a cytharis ac odor a phialis.
Est, aiunt, agnus hoc fungi munere dignus;
   Nos moriendo Dei reddidit agnus ei.
O uere magnum tibi, trux leo, rapta per agnum
   Natio, lingua, tribus, nec sacer est populus.
uocibus et dignis istorum consonat omnis
   Illius excelse curia militie;
Qui nulli numero celestis subiacet ordo,
   Laudes mente pari concinit, Agne, tibi.
uoces multiplicant quibus atria summa resultant
    Et labor hic felix tedia nulla capit.
Gloria, maiestas, honor et diuina potestas
   Debentur meritis, Agne perempte, tuis.
Agne, tibi tellus, tibi subdita seruit abyssus;
   Tu regis, Agne, polos inferiusque chaos;
Agne, tui iuris hec sint et quidquid in illis;
   Talia gratuite premia mortis habe.
Collige quid paucis ferat hec sententia uerbis
   Et uel nunc, agno iudice, cede polo.
Si partem rerum numeras in cetera linum,
   Agno iure subest, qui facit omne quod est.
Ambigue uocis ne plus errore traharis,
   Hic agnus Deus est; hoc tenet alma fides.
Si cupis ad ueniam, tibi dux ero; tu modo linguam
   Magniloquam sano corrige consilio.
 Possunt cuncta tibi suffragia nostra mereri;
   Sepe Deum miseris conciliauit ouis.---
Hic stupuit primum tenuitque silentia linum;
   Inde recollecto subdidit hec animo.


LINUM.
Certa fides nobis commendat dicta Iohannis,
   Pre reliquis caro debita discipulo;
Desipit ille tamen, neque tangit mente Iohannem,
   Fetum si quis ouis credit inesse polis.
Ridiculum uere si sancti uerba prophete
   Ingenio [l. et] teneri corde capis pueri.
Alitibus nunquid pecorique ferisque parauit
   Regna superna Deus perpetuumque decus?
Inter uiuentes soli ratione uigentes,
    Has sedes adeunt, hanc requiem capiunt
Ranas e celo summisit uisio Petro,
   Inter celicolas has ideo reputas?
Est aliquid porro cur se similauerit agno,
   Nec tamen ipse tunt uellera factus ouis.
Significatiuam speciem uidisse prophetam
   Ius erat, id typicis conuenit eloquiis.
Si debetur oui pro munere gloria tali,
   Et propter nomen uermis habebit idem;
Tum quoque serpentis, tum nomine sepe leonis
   Significamus eum, sed tamen est neutrum.
Sed pia diuino non deest reuerentia lino;
   Quam res uera facit, non uetus umbra parit,
Hanc, nisi quod nostrum mysteria tanta relatum
   Transcendunt, breuiter commemorare placet.
 Interea cordi tu suggere, Christe uel ori
   Illi qui sapiat, huic quoque quid referat.
uera Deo Patri Deus hostia; Filius illi
   Arbore restituit, arbore quod periit.
Ante Creatorem gratum direxit odorem
   Fumus quem talis uictima sponte dedit.
Hostia Christus erat, Christus tamen ipse litabat;
   A Domino factum, corda stupent nominum.
Hic semel oblatus soluit quoscunque reatus,
   Traxit homo proprio seu generis uitio.
Hostem delusum, mors hec eludere nondum
   Desinit, ablatis quotidie spoliis.
Illa facit uirtus modo sepe resurgere rursus
   Mortibus absorptat innumeris animas.
Hec quasi preteritas, iam tersit gratia culpas
    In nondum natis Ecclesie populis.
Quos primus habuit, quos tandem mundus habebit
    Electos omnes liberat ista fides.
Ille semel fusus redimendi sanguis ad usus
   Funditur in sancta sepius Ecclesia.
Quod, duce perfidia, tunc natio fecit iniqua,
   Per pietatis opus transiit in melius.
Diuidit iste calix illius dona liquoris.
   Quo profusa fuit lancea que pupugit.
Qua pietate Deum celauit corpore totum,
   Hac tegit humanis hec sacra nunc oculis.
Exhorreret homo carnes cum sanguine crudo
   Et consanguineos nollet inire cibos
Crede tamen penitus, uersis ab origine rebus,
   Esse creaturas hec elementa nouas;
Ni foret hoc aliud, nequaquam sumeret illud
   uel malus ad penam, uel bonus ad ueniam.
 Non animas aleret, si panis corporis esset,
   Nec mala compuncto tergeret ex animo.
Non uires homini ferret, non tolleret hosti,
   Non carnem mentis subderet imperiis.
O quam sunt tuti, quam carnis lege soluti,
   Quam sibi dissimiles, his epulis homines!
Ebria corda pio rapit ad celestia uoto,
   Si fuerit sumptus, ut decet, iste cibus.
Quid miraris homo? Deus est in corpore uero;
   Unde prius redimit, inde modo reficit.
His tamen in uerbis ridet sapientia carnis
   Et diuina suis subdere uult regulis .
Dicunt: Que ratio, quis in his deprenditur ordo?
   Ore nolunt  illi claudere iura Dei
Et dum, quem nequeunt montem transcendere, tangunt:



 . . . . . . . 




ANNO DOMINI MLIu.
SANCTUS LEO IX PONTIFEX ROMANUS.



PROLEGOMENA.





SANCTI LEONIS uITA Auctore Wiberto equali.






OBSERuATIONES PRAEuIAE.

 1. Preter auctores qui summorum pontificum gesta scripserunt, nonnulli beati Leonis IX uitam seorsim edidere. Wibertus, eius in episcopatu Tullensi archidiaconus, primo unum librum edidit de iis que ille,  antequam ad sedem apostolicam proueheretur, gesserat, Romanis relinquens, ut ipsemet in prologo loquitur, ea posteris transmittere que papa Romanus egisset. uerum postea mutata sententia, librum alterum  primo adiunxit, in quo ea que beatus uir usque ad mortem peregit, fusius exponit. Auctor anonymus, et ipse quidem testis oculatus, historiam mortis eiusdem conscripsit, in qua accurate et particulatim narrat quo pacto beatus pontifex morti proximus sese toto triduo ad ipsam obeundam preparauerit; tum subiungit aliquot miracula, que statim post eius obitum edita sunt. Hanc historiam ex uetustissimo codice Ecclesie Beneuentane, litteris Langobardicis exarato, publici iuris fecit Ferdinandus Ughellus in Italia sacra, tomo uIII, ubi de Beneuentanis episcopis agit. Inuenimus preterea in ms. codice archimonasterii Remigiani apud Remos anonymi cuiusdam collectionem miraculorum, uite beati pontificis a Wiberto scripte subiunctam, in  qua miracula complura narrantur, que ad eius tumulum paulo post illius mortem patrata fuerant. Quorum quidem duorum anonymorum opuscula, cum aliis item miraculis ex uariis codicibus descripta, in unum consarcinauit Godefridus Henschenius, eaque edidit die 19 Aprilis Bollandiani simul cum uita a Wiberto descripta. Ad hec Bruno Signiensis episcopus uitam beati Leonis conscripsit, que inter alia eiusdem Brunonis Opera typis uulgata est. Preterea, ut plurimos auctores omittam, qui de aliquot eiusdem sancti uiri gestis data occasione scripserunt, Anselmus monachus sancti Remigii Remensis libellum edidit sub nomine Itinerarii pape Leonis IX, in quo refert ea que beatus pontifex anno 1049 uariis in Germanie et Gallie locis patrauit, potissimum  Remis, ubi archimonasterii sancti Remigii ecclesiam dedicauit, ac in ea concilium habuit generale. Denique Desiderius Casinensis abbas, qui postea sub uictoris III nomine summus pontifex fuit, libro III Dialogorum nonnulla eiusdem sancti uiri gesta et miracula narrauit. uerum ex iis omnibus auctoribus sufficere nobis uisum est, binos Wiberti libros hic edere, cum anonymi opusculo, quod ex Ughelli Italia sacra modo laudauimus. Cetera qui cupit, adeat Bollandum ad diem 19 Aprilis. Si que tamen in aliis auctoribus obseruatione digna occurrerint que ad beati pontificis acta illustranda conferre ualeant, ea pro opportunitate in notulis ad uite textum, aut in his obseruationibus preuiis referre non omittemus.

 2. Quanta sollicitudine Ecclesiam sibi a Deo commissam beatus pontifex gubernauerit, probant preter libellum quem ab eo contra Grecos editum laudat Wibertus, complures littere quas ad uarios orbis Christiani episcopos conscripsit. Ex iis quedam habentur ad Africanos ad subleuandum istius tam celebris olim Ecclesie statum, que sub Barbarorum tyrannide gemebat; alie ad Gallos, Germanos et Italos date sunt ad disciplinam ecclesiasticam restituendam; nonnulle ad Antiochenum patriarcham, ut eum in apostolice sedis obedientia confirmaret; alie ad imperatorem Constantinum Monomachum, eius animi in recta fide firmandi gratia: denique ut ceteras omittam, quas pro uariis ingruentibus  negotiis data occasione edidit, ad Michelem Cerularium Constantinopolitanum patriarcham non semel scripsit, ut eum ad pacem inter Grecos et Latinos conciliandam adhortaretur; cumque ille noluisset a calumniis quas in Romanam Ecclesiam euomebat abstinere, eum tandem per legatos suos, quos ea de causa Constantinopolim misit, e sede exturbauit; cuius sententiam exsecutioni mandari uoluit imperator, qui eumdem Michelem in exsilium deportari iussit. Non minus laborauit piissimus pontifex in simoniacis et uxoratis presbyteris exstirpandis. Istorum occasione decretum celebre edidit, quod a Petro Damiani laudatur in epistola ad Cunibertum episcopum Taurinensem, inserta opusculo 18 eius Operum noue editionis; quo  scilicet cautum est ut quecunque damnabiles femine intra Romana menia reperirentur presbyteris prostitute, extunc et deinceps Lateranensi palatio adiudicarentur ancille. Contra utrumque uitium multis in conciliis actum est, sub Leone eiusque successoribus, ut uidere est in conciliorum collectionibus, ubi etiam epistole beati pontificis, quas modo laudabamus, edite habentur.

3. Berengarium archidiaconum Andegauensem, qui contra realem presentiam corporis Christi Domini in eucaristia insurgebat, beatus Leo ab ecclesiastica communione remouit. He controuersie occasionem prebuerunt uarias synodos congregandi ac edendi professionis fidei formulas, quibus fidei catholice integritas sartatecta seruaretur; sed de  his alias. Hic uero obseruasse sufficiat quanta fuerit pontificis nostri uigilantia in iis tum que ad ecclesiasticam disciplinam stabiliendam, tum que ad tuendam rectam fidem pertinebant. Unde mirum non est si uictor III in eius laudem asseruerit ab eo omnia ecclesiastica renouata fuisse, nouamque lucem, ex quo pontificatum assumpsit, uisam esse mundo exoriri; sed illustrius est tanti pontificis testimonium, quam ut ipsum hic integrum non referamus. Hec itaque sunt eius uerba, que quibusdam miraculis a beato Leone patratis premittit in libro tertio Dialogorum: »Leo, de quo nobis est sermo pre manibus, uir per omnia apostolicus, regali genere ortus, sapientia preditus, religione conspicuus, omnique ecclesiastica doctrina apprime  eruditus, ac qui, quemadmodum scriptum est, cepit inuocare nomen Domini: quemque etiam uidi, eiusque familiaritatem habere merui; sepe etiam eo in ecclesia missas celebrante, cum illo ad diuinum altare sacris indutus uestibus steti, eique Euangelium legi. A quo omnia ecclesiastica studia renouata ac restaurata, nouaque lux mundo uisa est exoriri. Hic sepe sacerdotale concilium aduocans, sacerdotes, diaconos et reliquos clericos non regulariter ordinatos remouit, et in eorum locis ad ueri et summi Dei cultum, qui digne ministrare possent, constituit. Quotidie quoque per se suosque discipulos ubique missos populis uiam Domini, litteris et uerbis predicans, ostendebat, qui per apostolicam uitam semper  gradiens, apostolicos etiam uiros in miraculis est imitatus. De quo quidem plura audire me contigit,« etc. His paucis uerbis uictor absoluit summam elogii beati Leonis, qui similiter totam Galliam illuminasse dicitur in testamento Odalrici prepositi Ecclesie Remensis, ubi tanta cum eloquentie ui contra prauos ecclesiasticorum mores in concilio Remensi disseruisse memoratur, ut multi eius uerbis perterriti beneficia, etiam que legitime obtinuerant, dimittere cogitauerint. Ex his se fuisse fatetur Odalricus, qui eidem concilio intererat. Testis est Leo Marsicanus libro II Chronici Casinensis cap. 88, eumdem beatum pontificem, quandiu Rome moratus est, solitum fuisse tribus diebus per hebdomadam, e Lateranensi ecclesia usque ad sanctum  Petrum, priuato habitu ac nudis pedibus, cum duobus aut tribus clericis, noctu, psallendo et orando, pergere. Historiam sanctimonialis cuiusdam, beati Leonis amite, que signo crucis diabolum fugauerat, refert Petrus Damiani in opusculo 47, cap. 3 et 4, quam ex ore beati Leonis IX pape ab Adhelaide augusta auditam fuisse testatur. Sed de his satis.

4. Dubitant nonnulli an unquam beatus Leo professionem monasticam emiserit: certe hunc ordini nostro ascribunt preter Benedictinos scriptores plerique etiam exteri; id ipsum diserte affirmat Trithemius in Chronico Hirsaugiensi ad annum 1048, ubi sic habet: »Bruno episcopus Tullensis . . . erat filius comitis de Elingem, et monachus ordinis nostri.« Bollandiani tamen, qui se optare aiunt in obseruatione  preuia ut tantus pontifex inter ordinis Benedictini alumnos recenseri possit, postea in notis ad caput 5 uite per Wibertum scripte, dicunt uideri sibi ex Wiberti uerbis colligi facile posse Leonem Benedictinis nequaquam esse ascribendum, cum sic loquatur: »Porro sequentia lecturi desinent profecto mirari hunc potius per sanctum Benedictum quam per alium quemlibet sanctorum, sospitate restitutum, ubi uoluente sermonis rota perpendere poterunt ex paucis quanto zelo pii amoris erga monachorum institutionem et correctionem flagrauerit.« uerum hec uerba beati uiri monastice professioni non aduersantur, que optime cum illo sancti pontificis in rem monasticam studio coaluerit. Certe nostrorum cause fauent pleraque sancti pontificis  gesta. Etenim uix extra nostra monasteria in itineribus, que sane ab eo frequenter facta fuerunt, hospitabatur; et cum in monasteriis uersabatur, potissimum in precipuis, capitulo intererat et refectorio cum ceteris monachis. Sic Remis peracta basilice archimonasterii Remigiani dedicatione, ac soluto concilio, in capitulum uenit atque a fratribus societatem petiit et accepit. In monte Casino cum dies esset Sabbati, mandato fratrum adfuit, pedesque duodecim monachis lauit, a quibus uicissim et ipse lotus est; postea in refectorium quoque ingressus communem cum aliis refectionem accepit, ut narrat Leo Chronici Casinensis libro II, cap. 85. Omitto ordinis nostri monachos, quos e monasteriis eductos in legationibus  aliisque maioris momenti negotiis gerendis adhibuit, uel quos ad episcopales sedes euexit; denique cum esset morti proximus, Richerium Casinensem abbatem accersiuit, ut Romam redeundo eum haberet itineris socium. Sed quid eius rei argumenta aliunde querimus, cum ipse beatus pontifex morti proximus se monachum fuisse disertis uerbis dixerit? Cellam, inquit, quam monachus incolui, etc., apud anonymum in relatione eius mortis, quam post eius uitam exhibebimus, num. 4. Hinc mirum non est si iniurias monachis irrogatas sibi ipsi factas diceret, ut ipse ait in epistola ad Stephanum dominum Castelli-Noui, quam cum adhuc esset Tullensium episcopus scripsit. Habetur apud Perardum in collectione chartarum Burgundicarum; at in charta pro  cella Bertiniace-curtis ibidem, sic loquitur: »Cum primum diuina clementia me ad pontificatus honorem prouexit, mox anhelare cepi ad restaurationem mee Ecclesie, ac monastici ordinis religionem, aut ubi erat, augmentare, aut ubi perierat, pro posse meo recuperare.«

5. Iam uero si de beneficiis quibus monasteria nostra beatus pontifex cumulauit, loqui libeat, innumera propemodum fuerunt. Casinensi abbati sandaliorum, dalmatice et chirothecarum usum permisit; monasterium Saxonanum intra Romanam urbem eisdem Casinensibus subiecit, eisque Terracinense monasterium confirmauit ac nauem in Romano portu liberam concessit atque alia multa in eorum gratiam prestitit, que apud Leonem Marsicanum  libro secundo referuntur. Sublacense monasterium, ab inuasore fere destructum, in pristinum statum restituit. In Gallia Corbeiensis, Remigiani Remensis, Cluniacensis, sancti Arnulfi Metensis, Case Dei aliorumque monasteriorum prerogatiuas confirmauit et eorum possessiones asseruit. Monasteria sue dieceseos, aduocato beato Wille mo abbate tunc celebri, ad regule Benedictine praxim accuratam reuocauit. Nulla est ferme in orbe Christiano prouincia in qua ecclesiam aliquam ordinis nostri non dedicauerit et priuilegiis munierit. In Hirsaugiensi monasterio, quod ab annis quadraginta et octo destructum fuerat, sub anathematis iudicio monachos restitui imperauit, ut fusius exponit Trithemius in eiusdem loci Chronico. De eadem re scripsit  chronographus Magdeburgensis, quem penes nos ms. habemus, ad annum 1048, ubi etiam, inter alia Leonis gesta, memorat eleuationem e tumulo corporis sancte Richardis imperatricis in cenobio uirginum apud Andelaum in Alsatia, quod ipsa fundauerat. Idem pontifex Eduardum regem Anglorum a uoto Romam petendi absoluit, modo pecunias, quas in itinere expendisset, conferret ad monasterium aliquod, uel de nouo excitandum, uel restaurandum. Illius ea de re epistola exstat apud Spelmannum tomo I Conciliorum Anglie, et apud Labbeum tomo IX Conciliorum generalium.

6. Nihil uero mirum est si tanta fuerit beati pontificis in ordinem nostrum propensio, cum eam iure  quasi hereditario a parentibus suis acceperit. Ii enim non solum sua, sed et se ipsos sub habitu monastico seruiendos Deo consecrauere. Utrumque disertis uerbis habet Wibertus, cap. 1, licet quibus id in locis factum fuerit non expresserit. At in Altorfiensi cenobio, quod a beati Leonis parentibus conditum fuisse idem auctor affirmat, uisitur uetus oratorium beato Gregorio sacrum, in quo iidem parentes beati pontificis, loci scilicet fundatores, sepulti memorantur; in Necrologio autem quod ibidem uidimus hec habentur die 4 Septembris: »Ob. Heberhardus comes, qui requiescit in summo choro; item, domina Bertha comitissa eius uxor; item, Hugo comes et monachus huius loci, qui requiescit ante altare sancti Gregorii in capella;  item, Hugo comes frater predicti Hugonis, qui requiescit in hoc monasterio. Hi fuerunt fundatores monasterii.« Habent eiusdem loci monachi bullam, cuius apographum uidimus, qua beatus pontifex omnia bona a suis parentibus eidem monasterio collata confirmat ea lege ut sub regula beati Benedicti perseueraret. De Heluide uero eius matre scribit Ioannes de Bayon in Historia Medianensis monasterii quod, cum bellum inter Henricum Cesarem et Theodoricum Metensem episcopum exarsisset, illa, firmatis castris que ad eam pertinebant, secesserit in monasterium Medianense, ubi piis operibus uacans, corpora sanctorum Lazari regis et Aze eius filie, que ante annos nonaginta et quinque in maceria basilice sancti Petri ob Pannonicam  gentem Gallias pulsantem abscondita fuerant, detexit. Plura idem auctor habet de sancto Leone, que suis locis pro opportunitate commemorabimus. Eius uero scriptoris notitiam, reuerendissimo Patri domno Hyacintho Alliot Medianensis monasterii abbati e congregatione sancti uitoni debemus, qui non solum huius auctoris Historie exemplar ad nos transmisit, sicut et alia queque uetera instrumenta et scripta que in Lotharingia et Alsatia et in uicinis Germanie monasteriis comparare potuit, sed nec curis aut laboribus, siue etiam sumptibus parcit, ut actis sanctorum nostrorum illustrandis aut annalibus Benedictinis concinnandis suppetias ferat. Ex eo nonnulla quoque didicimus de monasteriis que a beati Leonis parentibus constructa  a Wiberto dicuntur. Quatuor potissimum recensentur, Hissa, sancti Cyriaci, Lutra et Woffenheim. Que etiam Richerius libro II Chronici Senoniensis, capite 14, commemorat his uerbis: »Anno, inquit, 1002, natiuitas beati Brunonis . . . . . cuius parentes Hessam monasterium sanctimonialium penes Sareborch edificauerunt. Aliud quoque monasterium construxerunt, quod Aldorf dicitur, ordinis sancti Benedicti, quod in Alsatia situm est; tertium etiam, quod Lustrense dicitur; et quartum sanctimonialium in honore sancte crucis; item, in Alsatia, quod Wofeinheim nuncupatur. Que monasteria bonis propriis ita ditauerunt, ut ipsorum conuentus largissime ualeant sustentare.  Idem auctor, libro Iu, cap. 21, omisso Lutrensi monasterio, tria alia a beati Leonis pape patre edificata et dotata fuisse scribit. Et quidem Lutrense monasterium ante annos fere quadringentos a beato Deicolo constructum fuerat, seculo septimo incunte. At beati pontificis parentes et eius aui, ut loquitur Wibertus, ad ipsum restaurandum nonnichil conferre potuerunt, decimo seculo labente, quo tempore, ut refert auctor uite eiusdem sancti Deicoli, Lutrense cenobium, quod deuastatum fuerat, restauratum est ab Hugone comite, postea monacho, et eius filiis. Ea de re Ottonis Magni preceptum exstat in fauorem Baldramni, qui ibidem abbas institutus fuit. Subsistit hodieque monasterium Lutrense, uulgo Lure dictum, in diecesi Bisuntina,  quod unicum cum Murbacensi monasterio abbatem habet, ita tamen ut ille abbas in comitiis imperii inter principes duobus suffragiis gaudeat; sed pace inter imperium et Galliam anno 1697 sancita, ea omnia que citra Rhenum sita sunt ad Francorum imperium pertinere debent, ac sic utrumque illud monasterium hodie sub Gallica ditione situm est. Hissa etiam nunc priscum nomen retinet, uulgo Hesse, una circiter leuca distans a Sarburgo , Lotharingie oppido ad radices uosagi montis. Hic locus in prioratum, uti uocant, simplicem redactus abbatie Altesilue  ordinis Cisterciensis unitus est. Altorfense  monasterium, quod Sancti Cyriaci appellat Wibertus, hodieque subsistit ordini Benedictino addictum,  haud procul a Molshemio Alsatie urbe non ignobili situm. De eo Bucelinus in Germania sacra. Wosenheimense denique cenobium post uarias fortunas in cellam redactum, ac pene omnino dirutum iacet. Eius sola supersunt rudera, cuius ecclesie aliorumque edificiorum muri absque tectis etiam nunc uisuntur haud procul ab Egarsemio oppido. A quo uno circiter milliario Wosenheimensis parthenon distabat, quatuor uero aut quinque a Columbaria , supremi Alsatie senatus sede. Ceterum illud est ipsum ancillarum Dei monasterium Sancte Crucis, de cuius aduocatia disceptabant Hugo et Gerardus, beati Leonis nepotes, tempore Gregorii uII, ut patet ex eius epistola 14 libri II, ad Guarnerium Argentinensem et Burchardum Basileensem  episcopos, ubi idem pontifex testatur istud »monasterium Sancte Crucis, in terra hereditatis sue a beate memorie Leone papa fundatum, ac propriis opibus eius constructum, sancte Romane Ecclesie, cui pie et sancte presidebat, in proprium ius ab eo fuisse traditum.« Data est XIu Kal. Nouembris, indictione XIII. Preter hec Ludouicus beati pontificis auus, si Ioanni de Bayon credimus, dicitur cellam edificasse monachis Mauri monasterii  in honorem sancti Quirini; haud procul a Dasburgo castro; quod quidem castrum precipuam Hugonis beati Leonis patris sedem fuisse aiunt. Quin et alia cella eidem uicina habetur sub titulo sancti Leonis, cuius rudera supersunt in ueteri  castro, quod sicut et comitatus ipse Dasburgensis in comitum Linangiorum Lutherane secte possessionem deuenit. Qua uero ratione hic comitatus e beati Leonis familia transierit ad exteros, exponit Richerius in Chronico Senoniensi, libro Iu, cap. 21. Castrum illud, quod ualidissimum erat, hodieque pristinum nomen retinet, Dasbourg, seu, ut uulgus loquitur, Dabo dictum, situm in rupe uosagi montis uersus Alsatiam, ad quam attinet, cum subiecto sibi oppidulo et uicino tractu, destructum fuit, iubente Francorum rege, anno 1678; sed iam ad beatum Leonem redeamus.

7. De Leonis extremo anno nulla uidetur esse difficultas; eum quippe anno 1054 ad superos abiisse consentiunt omnes, preter solum Wibertum, qui  annum sequentem assignauit. Id ex librariorum uitio in Wiberti textum irrepsisse censent Bollandiani; et quidem uerisimile est hunc errorem prouenisse occasione electionis uictoris II, eius successoris, que nonnisi anno fere integro post Leonis obitum facta fuit. Sic tamen habent non solum editi, sed et codices 2 mss. Bibliothece Remigiane apud Remos, quos consuluimus; sed ut ut sit, unico Wiberti testimonio preferendum censemus aliorum omnium scriptorum, etiam equalium, consensum. Ceterum Leo statim post mortem coli cepit, non solum Rome ubi sacrum eius corpus quotidianis miraculis coruscabat, uerum etiam Beneuenti, ubi edificata fuit in eius honorem ecclesia et festum ipsius celebratum. Idem de sua Signiensi ecclesia  testatur Bruno. Nomen eius exhibent Kalendarium breuiarii ms. Casinensis monasterii, quod sub Oderisio  abbate exaratum est, et primum ex Capuanis, que a Michele monacho in Sanctuario referuntur. Quod et in aliis passim occurrere non dubitamus, in quibus sicut et in Martyrologio Romano, die 19 Aprilis celebratur. Non enim Rome solum aut et in Italia festum eius recolitur, sed et in aliis quoque regionibus memoria eius celebris est; potissimum in Tullensi diecesi, ubi sub ritu duplici celebratur, et apud nostros Remigianos semiduplici. Idem fit in diecesi Basileensi, ex Ioannis a Schonaw episcopi mandato. Nec dubium est quin idem prestetur in uariis Gallie, Germanie et Belgice locis, que, dum uiueret, lustrauit ac sua presentia, et pontificali benedictione ac uariis priuilegiis consecrauit ac communiuit. Ceterum, si ob uite sanctimoniam  celitibus ascriptus est, ob doctrinam inter ecclesiasticos scriptores locum obtinuit. De eius Operibus nichil notandum occurrit quam quod ceteri iam obseruarunt. Sigebertus, recensitis eius Operibus, eum ob ea que in sanctorum honorem composuit, Gregorio Magno comparat, cap. 149, De scriptoribus ecclesiasticis. Aubertus Mireus uero in notis ad hunc Sigeberti locum, adiicit preter epistolas eius uarias, que in Conciliorum editionibus et Baronii Annalibus habentur, eiusdem sancti pontificis homilias et sermones Louanii anno 1565 et Colonie 1618, prodiisse, quod idem notauit cardinalis Bellarminus. Denique summam eius in litteras propensionem probat, idque ueluti mirabile proponit Wibertus libro II, cap. 14, quod nempe ultra quinquagenarius  tanto ferueret studio, ut diuinarum lectionem Scripturarum Greco addisceret eloquio.



PROLOGUS.


 uiam uniuerse carnis ingresso pontifice Herimanno  , successit uenerabilis Bruno, uir natalium prerogatiua atque morum elegantia mirabiliter donatus a Domino. Qui licet iam quasi postremus appareat in pontificalis decessionis catalogo, primus tamen enituit ex summi pontificatus priuilegio: et uelut Lucifer celi statione nouissimus, sed soli propinquior exiit, dum post longam decessorum seriem,  suo sacerdotio Leucam urbem, imo totum Christianorum orbem illustrauit, et uerum Solem sibi uicinum, errorum fugando caliginem, uiuacitate sui nitoris ostendit. Nec preiudicium incurrit ex posteritate qui ante secula diuinitus prefixo destinatus est tempore. Immutabilis enim diuinitas, cui cuncta assistunt acta et agenda simul, sic disponit alternationes mutabilium, ut non sibi quidquam serum aut preposterum sentiat in ordine rerum. Nempe, ut de reliquis interim taceatur, redemptio generi humano maxime necessaria, in fine seculorum exhibita comprobatur; et qui plus omnibus laborauit Paulus, post apostolos omnes de celo uocatur, unde etiam abortiuum semet nuncupasse inuenitur. uerum ne diutius hic hereatur, suscepto  negotio stylus reddatur, ut de tanto presule non tam audita, quam uisa ad edificationem plurimorum transcribantur. Et quidem benignitas ipsius dignata meam paruitatem familiarius sibi iugiter assistere, non suo studio effecit, ut plura de eo imitanda ualuissem per memet dignoscere, nonnulla quoque ueracium et grauium relatione, de quibus quedam uix summotenus perstringo, quedam etiam  sciens pretereo, ne aut sim longus plus iusto, seu adulatoris noter elogio; aut, quia adhuc superest, impugner illo Salomonis prouerbio: Ne laudes hominem in uita sua . Et quoniam propositum habemus dona Dei laudare in eo que sunt laudanda in pagano, non hominem laudamus, sed illum a quo et per quem omnis homo ueniens in hunc mundum illuminatur, ut aut bona cogitet, dicat uel operetur. Nunquid uero tantum presulem protestamur in hac misera uita, que utique est tota tentatio, sine peccato aliquando uixisse aut uiuere, quod nec unius diei infanti ualet euenire? Sed quibus est studii diuinas uirtutes in aliquo homine impressas ad utilitatem aliorum predicare, peccata hominis que iam a Deo tecta sunt, nolint ad eiusdem  improperium retegere. Hinc est quod Isrelite iussu Dei aurum et argentum in uasa formatum, ab Aegypto asportauerunt, effigiatum autem in idola omnino reliquerunt. Unde ab ipsius exordio noster iam ordiatur sermo, in quo plurimum nobis successisse credemus, si ea tamum, que in pontificatu Leucorum  laudabiliter gessit ex aliqua parte quouis stylo posteris transmiserimus. Sapientum autem et precipue Romanorum erit, si que ipse papa Romanus egit, catholice Ecclesie fideli pagina non ingrati transmiserint.



LIBER PRIMUS.


 I. Brunonis parentes et genus.---Reuerendus igitur Bruno utriusque parentis lineam adeo retinuit generosam, quatenus ab ipsis atauis, et supra, quicunque ad nostram potuerunt peruenire notitiam, aut regni seu imperii retentauerunt habenas, aut proximas regibus et imperatoribus gestauerunt infulas. Procreatus est autem in dulcis  Elisatii finibus, patre Hugone, matre uero Heilewide, quorum  religiositas multorum ora consueuit ad laudem Dei aperire. Et pater eius natione Teutonicus, imperatoris Conradi consobrinus  , in patria lingua atque Latina disertissimus; mater quoque Latina, eque utriusque lingue perita. Quorum patres et aui a prima indole, armis et animis supra modum acies fortiter compresserunt sibi resistentes, se suasque defensando partes, et circa senium abiecta omni superbia generis et luxu mundi, induerunt humilitatem et paupertatem Christi, patrimonia sua dando ecclesiis, cenobia construendo in suis et ex suis prediis; sicque tandem perfecte secuti Christum seipsos etiam abnegarunt, stultaque sapientia seculi omnino posthabita, sapienti stultitie Dei atque monastico habitui tota cordis contritione submiserunt  laudabilique per cuncta fine decesserunt. Etenim inter plurima, que sparsim diuinis distribuerunt templis, duo monasteria instituerunt ex suis prediis  , scilicet Hissam in honore beati Martini pontificis, nec non alterum cenobium uenerationi sancti Cyriaci martyris. Quin etiam Lutrense cenobium patrimo iis suis plurimum ampliauerunt. Quorum deuotionem imitatus Hugo comes precipuus et eius deuotissima coniux, parentes utique prefati domini Brunonis, cenobium remote uite aptissimum construxerunt Wofeinheim penes nobile castrum suum Eginiskeim  dictum, ex prediorum suorum decimis, in quo ad presens sanctimonialium congregatio consistit ad uenerationem et gloriam alme et uictoriosissime crucis.

 II. Nascitur anno 1011.---Hi denique ambo tantam tamque honestam exhibebant cunctis conuersationem, ut etiam ecclesiastice persone et diuersis gradibus functe, ab episcopis usque ad laicos, quiddam imitabile sibi in eis deprehenderent. Nam, ut modo de multiplici eorum erga Deum uigilantia taceamus,  utrum integre reddidissent rerum suarum docimationem, sub iudicio aque frigide perscrutabantur. Per quos dum decreuisset omnipotens Deus Ecclesie sue presulem destinare, genitrici grauide qualem quantamque prolem in utero gestaret, dignatus est premonstrare. Nam quadam nocte uir in religioso habitu per uisum eidem apparuit, et quia masculam sobolem magnamque ante Deum futuram  concepisset edocuit, atque Brunonem nominari iussit. Qui undecimo Kalendas Iulii, anno uidelicet ab humanato Dei uerbo millesimo secundo, indictione quinta decima, ubi in hanc lucem fusus est, mirabile dictu, totum eius corpusculum inuenitur charaxatum [cod. 1 scalptum] quasi crucicularum stigmatibus. Cuius rei nouitate mater permota, et ex prioris uisionis pollicitatione certior effecta, preter suam consuetudinem a nulla nisi a seipsa pertulit eum sustentari lactis alimonia. Quem congruo tempore ablactatum, Bertoldo sancte Tullensis Ecclesie antistiti tradidit iam quinquennem liberaliter educandum litterarumque studio imbuendum. Qui uidelicet Bertoldus genuine honestatis sectator mirabilis pre suis predecessoribus, Leucam urbem  filiis nobilium nobilitauit, in diuersis speciebus thesauros eius et decus ualde ampliauit, edificiis quamplurimis decorauit, litteralis exercitii personis adimpleuit, monasteriorum normam intus et exterius restaurauit.

III. Eius educatio. Adalberonis episcopi Metensis elogium.---Tam idoneus itaque uir infantulum prefatum gratanter susceptum, et litteris fecit erudiri, et omni honestate ingenuis pueris competenti. In quo cum quotidianis corporis incrementis accrescebat ingenua indoles mentis, que eum pre ceteris consodalibus commendabat cunctis. Sicut enim doctissimus pater Hieronymus attestatur: »Mollis cera et ad formandum facilis quadam tractabilitate  naturali diuinitus formabatur, etiamsi exterioris artificis cessaret manus.« Unde, celesti preeunte et subsequente gratia, cunctorum in se beneuolentiam prouocabat, quia nichil extollentie in eo conspiciebant, ex regalis stemmatis atque diuitiarum, forme quoque ac ingenii excellentia, quibus solent  carnales supra modum intumescere moxque detumescere. Erat quippe affabilis omnibus, etiam infimis, aspectu et affatu quoque hilaris, obedientissimus non tantum maioribus et cequalibus, uerum et suis minoribus. Eius quidem college, quamuis eo maiusculi exstiterunt, duo Adalberones contribules sui, ex quibus prior immaturo est hinc raptus exitu, ducis uidelicet Theodorici filius  , alter autem Hezilonis ducis germanus, ac Frederici eximii principis natus, sub scholarum magistro, magister nepotuli sui Brunonis constitutus, quia tunc pro tempore habebatur sciolus. Qui postea ad antistitium Mediomatrice urbis uoto cleri et plebis, magis quam suo assumptus, uir huic nostro tempori refulsit apprime predicandus. Nam a primeuo, soli Deo  placendi cupidus, supra etatem suam et ualetudinem, carnem suam cum uitiis crucifigere conatus est; adeo feruens igne diuinitatis, ut ab ipsis Christiani tyrocinii rudimentis putaretur perfectissimus. Denique ut in presentia de plurimo eius celibatu, de columbina innocentia, de serpentina prudentia, de discreta acrimonia, deque matura grauitate, in tenera indole taceatur, in tantum semet ieiuniis et uigiliis affecit, ut illud beati Iob etiam historialiter dici possit: Pelli mee consumptis carnibus adhesit os meum .

Iu. Simul cum eo Bruno studiis uacat.---Hinc ergo tali college indiuisibiliter gemino connexus affectu, spectabilis puer Bruno insistebat litterarum gymnasio, deque liberalitate sua sibi congaudebant mutuo.  Quibus etsi adherebant nobilia examina puerorum, ipsi tamen duo omnibus suis consodalibus preeminuerunt tam capacitate liberalium studiorum quam honestorum excellentia morum; nempe, ut primum competit rudibus, decurso artium triuio, non solum claruerunt prosa et metro, uerum et forenses controuersias acuto et uiuaci oculo mentis deprehensas expediebant, seu remouebant sedulo. Denique quadruuium naturali ingenio uestigantes degustarunt atque non minimum in ipso quoque ualuerunt sicut sequentia ex parte indicabunt. Igitur, cum ibidem pariter educarentur predicti pueri, domini Brunonis genitrix somnio huiusmodi edocetur de futura promotione filii sui. Nam uidebat quasi seipsam a parte pontificalis camere uenerandam basilicam  beatissimi  protomartyris Stephani ingredi, sancteque memorie presulem Gerardum, in uita et post mortem clarificatum miraculis, occurrere sibi, ac soluentem a propria ceruice orarium, quod uulgo stola dicitur, eidem reposuisse in manica. Quod utique, ceu coniici potest, illud portendebat quod filium ipsius non tam sedis sue quam boni studii successorem celitus prestituebat. Nam cum quintus a domino  Gerardo reuerendus Bruno computetur, ab ipso tantum, et non ab aliquo sequacium eius uidetur preelectus, quoniam, Deo annuente, eum  pre illis est imitatus. Sed, quia omnipotentis Dei pia dispensatio consueuit donis suis flagella et tentationes permiscere, quemadmodum nouimus beato Iob, atque apostolo Paulo, et pene cunctis electis contigisse, dicendum uidetur qualiter in ipsius pubertatis ingressu fuerit periclitatus et, mox accedente celesti medicina, saluatus.

u. A bufone sauciatur. Ex quo grauiter laborans a S. Benedicto sanatur.---Cum iam solito liberiorem a scholari iugo adeptus fuisset ceruicem, multoties parentum suorum inuisebat mansionem, delectatus non tantum genuina affectione quantum religiosa eorum conuersatione et liberrima domus sue in militibus et familia dispositione. Ergo quodam estiuo tempore, dum ex more cum eis apud nobile castrum,  Eginisheim nuncupatum, moraretur, superueniente cuiusdam nocte Sabbati, in amenissimo cubiculo soporatur. Cuius dextram faciem uenenosa illa rana, que bufo nuncupatur, siue rubeta, conscendit eique ex anterioribus pedibus unum in genis, alterum autem sub labio, et ex posterioribus priorem post aurem, alterum uero sub mento affigens, sugere ac stringere immaniter cepit. Quo dolore expergefactus, horribilis animalis deprehendit faciei sue incumbere perniciosum pondus. Tanto itaque tamque nouo periculo attonitus, a strato se ocius corripuit et immodicum non perferens cruciatum, ictu palme post aurem librate uirosum illum in eumdem stratum suum decussit, timens ne, si manu medium arreptum extrahere tentasset, acrius irreperet. Tunc nequam  ille, licet in suo super lectum casu elisum sonitum reddiderit, tamen capitalem puluillum denuo conscendere, ipso perspiciente, non distulit; nam lunaribus radiis tunc illustrabatur omne penetral cubilis. Nec mora; famulorum turba repentino dilecti domini sui clamore accita accurrit, lucernam secum exhibuit, sed pestiferum illud animal sub illorum ingressu nusquam comparuit. Inquiritur passim diligentissima uestigatione uernaculorum, sed omni supellectili cubilis euersa ac perscrutata, minime fuit repertum. Sed siue illud uerum aut fantasticum fuerit, plagas tamen ueras et dolores ueros reliquit.

Quibus etiam totum uultum, guttur ac pectus tumefactus usque ad desperationem aliquatenus recuperande sospitatis est infirmatus. Uterque eius parens  omnesque sui super hoc miserabiliter duobus mensibus plenis consternabantur, solum funus iam efferri suspicantes, lugubrem illam exsequiarum pompam continuis suspiriis et lacrymis prestolabantur. uerum benignus iehsu, desperatis rebus succurrere solitus, super plenaria eius sospitate subito parentes eius est consolatus et Ecclesie sue per hunc releuande secundum propositum suum recordatus. Nam cum iam duobus mensibus a lecto per se minime surgere potuisset, iamque, concrescente infirmitatis nimietate, sine loquela octo diebus permansisset,  tandem quadam die apertis oculis, supino, ut recubabat, uultu, uigilans conspexit quasi luminosam scalam ab ipso suo grabato per se ipsam erigi, et fenestra ad pedes eius transita usque in celum porrigi atque per eam quemdam nimie claritatis reuerendeque canitiei senem descendentem in habitu monachali, cuius dextera gestabat crucem conspicuam in longo hastili. Qui ad egrotum ut peruenit, sinistra manu scalam retinuit, dextra uero eamdem crucem primum ori eius apposuit, deinde loca tumoris ex ipsa signauit et totius ueneni incoctam putredinem post aurem extraxit; statimque uia, qua uenerat, reuersus, dimisit infirmum habentem se melius. Nec mora; denique Adalberonem suum clericum, tunc tantummodo eius assidentem lectulo allocutus, per  eum optato nuntio paternam domum cunctam repressit a diutinis clamoribus. Post aliquot autem dies, omni ueneno pustule illius rupta cute post aurem dextram eiecto, sospes et incolumis euasit sub maximo cunctorum miraculo atque gaudio. Qui, sicut nunc usque inter commonitoria colloquia tam euidentem Dei miserationem super se agnitam recitare suis familiarissimis est solitus, profitetur se in prefata exstasi beatissimum Patrem monachorum, Benedictum, illico luce clarius agnouisse ex qualitate uultus et habitus. Cuius corporis accidentalem dignoscentiam ita hactenus commemorat quasi pre oculis carnis adhuc habeat. Porro sequentia lecturi desinent profecto mirari hunc potius per sanctum Benedictum quam per alium quemlibet sanctorum restitutum  sospitati, ubi, uoluente sermonis rota, perpendere poterunt ex paucis quanto zelo pii amoris erga monachorum institutionem et correctionem flagrauerit.

uI. Hermanno episcopo Tullensi paret. Afflictis monachis Sancti Apri compatitur. Degit in aula imperatoris. Pauperem episcopatum pinguioribus preferre statuit.---Hinc itaque decedente domino Bertoldo suo nutritore, succedenti Herimanno non recusauit eque parere, quasi illud beati pape Gregorii dictum iugiter pre oculis mentis uideretur habere: »Primus esse non audeat qui subesse non didicerit, ne obedientiam subiectis imperet quam prelatis non nouit exhibere.« Compatiebatur equidem tunc temporis aduersa passis, presertim uenerabilibus uenerabilis  uiri Apri cenobitis, in quos procacissime adulatorum et inuidorum lingue supra modum instigabant animum prefati antistitis. Nunc pro eis murum semet, quantum poterat, opponebat, nunc quod solum poterat, cum flentibus flebat. Eius etiam adnitente auctoritate et industria, in statu, quem ab idoneis et prioribus presulibus acceperat, integerrime permansit sub Herimanno institutio et prebenda canonica, intra beatissimi leuite et protomartyris Stephani claustra. uerum quoniam »omnia tempus habent,« secundum quod dispensat temporis Conditor, temporis expers, qui per quedam aliena suos perducit ad sua, accidit ut eximius adolescens a parentibus et consanguineis assignaretur  glorioso imperatori Conrado contribuli suo, eius educandus in aula atque excubaturus in basilica. Ubi nondum multis decursis diebus, omnium aulicorum beneuolentiam perfecte est adeptus, utpote quem gratiosum exhibebat preco eius conuersationis ac prudentie, generis ac forme decus. Unde cum ab eis ibidem Brunones eque uocarentur nonnulli, hic tantum Bonus Bruno meruit appellari. Quam prerogatiuam ita in dies augmentando sine sodalium inuidia uindicabat sibimet ut et minoribus sese quadam rationabili condescensione aptaret maioribusque liberali dignitate per omnia congrueret. Preterea unico et patrio affectu ab Augusto Augustaque adeo est dilectus, ut etiam in secretissimis eorum consiliis gratanter admitteretur, et sententia ipsius reuerenter  dulciterque exspectaretur ac promulgata indubitanter susciperetur. Quem cum quotidie deliberarent incessanterque ambirent sublimare honore quam maximo, et, ut patenter dicam, donare pontificio temporalibus copiis supra modum locupletato, ipse, iam premonitus domni Gregorii irreprehensibili et aureo stylo, cepit hoc suspectum habere omnino, ne sibi diuinitus imputaretur, quasi munus ab obsequio, a quo nonnullos consociorum suorum, ob aliquantule sublimationis spem, nulla corporis poterat reuocare fatigatio, nulla rei familiaris annulatio. Unde, quia nec ab imperiali latere recedere sibi licebat, nec taliter obsequi libebat, in animo suo tantum Deo conscio et teste proponebat, ut si cum beneplacito eius ad quantumlibet pauperrime  Ecclesie inuitaretur regimen, alacrior ad id accederet quam si eum maiestas regia ad supreme potestatis et locupletationis dignitatem aliquo carnali affectu impelleret. Quod quidem tanto admirabilius est habendum in leuitate iuuenili quanto rarius deprehenditur et in grauitate senili. Sed iam dicendum uidetur qualiter iste humiliari pro Deo cupidus, paulatim ab ipso fuerit mirabiliter exaltatus, sicut in libro Regum per prophetam testatur: Glorificantem me glorificabo; qui autem contemnunt me, erunt ignobiles .

uII. In Longobardiam milites ducit.---Anno igitur etatis uigesimo tertio, cum iam alteram adolescentie hebdomadam fuisset ingressus, et ab incarnato Dei Patris uerbo 1025, excurreret annus,  uice sui pontificis Herimanni in expeditione prefati Conradi imperatoris, Longobardiam et maxime super Mediolanum tunc rebellem preclarus Bruno est profectus, leuitico officio insignitus. Namque illo suo antistite annis morbisque pregrauato, ipse auxiliares militum copias imperatori uenientes a Tullo, ducendas et disponendas suscepit tam eiusdem episcopi quam Augusti placito, saluo tamen per omnia proprii gradus sacramento. In illius itaque secularis militie dispositione, sic repente sagax apparuit et prouidus quasi huiusmodi negotiis tantum fuisset hactenus exercitatus. Metabatur castra suis, disponebat stationes cum uigiliis, sumptus et stipendia opportunis administrabat in locis et horis,  sobria sufficientia apparatas dapes distribuebat suorum singulis; quos sic per assignata et congrua unicuique officia curabat ordinare ut tantum pro se quique tam nobiles quam priuati debuissent solliciti esse. Cuius certe sollicitudo, et suis erat tuitio, et hostibus deiectio, et sibi ipsi digna laudatio. Unde factum est ut reddendo »que sunt Cesaris Cesari, et Deo que sunt Dei,« per Apostolum suum precipientis quatenus »omnis anima potestatibus sublimioribus subdita sit, quoniam non est potestas nisi ab ipso;« per alienum quantocius ad suum peruenire promeruit. Et quia fideliter ac prudenter inseruiuit exterioribus, ad plenum remuneratus est interioribus, ut, super multa constitutus, et Conditori suo adhereret celsius et proximo compateretur profundius.

 uIII. Fit episcopus Tullensis.---Denique instante anno ab humanitate Filii Dei 1026, Leucus presul Herimannus abstractus est carnis ab hospitio, cum quadragesimali tempore moraretur Colonie in quodam suo predio. Extemplo clerus et populus prouisore orbatus, concordi uoto eademque sententia confederatus, diu sibi desideratum et dilectum Brunonem consonis et continuatis expetit uocibus. Hinc totius recrastinationis impatiens, deprecatorios atque contestatorios super tam unanimi electione sua dirigit imperatori apices. Quorum, ut compendiose dicatur, causa ista fuit. Post premissam debite salutationis reuerentiam, nimium compunctam sue calamitatis exponunt tragediam, dicendo se  quaquauersum impeti atque inquietari pene quotidianis depredationibus siue concertationibus, utpote in trium regnorum constitutos confiniis, in imperii sui uidelicet finibus, in quibus tanto acrius ab hostibus laborarent quanto longius terrarum spatia ab eius presentia eos arcerent; preterea ciuitatem suam a Francorum regibus iugiter reposci diuersis et multis machinationibus, cui damno reipublice ac suo uexationique suorum si dignaretur obuiare, designaret eis pastorem nobilem ac sapientem quam maxime, cuius strenuitas et industria sibi infensam hostium rabiem ualeret propulsare. Ad quem utique uestigandum non esset ualde laboraturus, quando quidem cleri et plebis unanimitate delectus, penes eius imperialem maiestatem consanguineus Bruno  haberetur, Deo bonisque hominibus dilectus. Hunc sibi notissimum, utpote suum ipsorum alumnum, et inter ipsos atque ab ipsis liberalium litterarum scientia eruditum, sine querela conuersatum, et per singulos gradus Ecclesie regulariter ad leuiticum ordinem prouectum; hunc non modo cum suburbanis urbani, uerum et omnes circum circa expeterent uicine plebes et comprouinciales episcopi. Aut concederet ergo eis cum beneplacito Dei istum, aut nullum: quoniam in promptu haberent illud beati pape Celestini decretum : »Habeat unusquisque fructum sue militie in Ecclesia, in qua suam per omnia officia transegit etatem. In aliena stipendia minime obrepat, nec debitam alteri sibi  audeat uindicare mercedem. Sit facultas clericis renitendi si se uiderint pregrauari, et quod sibi ingeri ex transuerso nouerint, non timeant refutare; qui si non debitum premium, saltem uel liberum de eo qui eos recturus est debent habere iudicium.« Et illud domni Leonis preclari doctoris: »Nullus inuitis et non petentibus ordinetur, ne ciuitas episcopum non optatum aut contemnat, aut oderit; et fiat minus religiosa quam conuenit cui non licuit habere quod uoluit.« Contra tam euidentem et canonicam auctoritatem, si posset eis terrena potestas uiolentiam inferre, non tamen beneuolentiam eorum ab isto suo electo ualeret aliquando auertere. Tandem igitur unanimi et precordiali prece ipsorum moueretur imperialis eius serenitas, et magis in hac parte attenderetur  Ecclesie Dei utilitas quam illa que secundum seculum pertractabat altius eum sublimare eius consanguinitas. Interea et speciales littere domino Brunoni sunt directe, que totius cleri, abbatum et cunctarum congregationum, uniuersique Leuce dieceseos populi taliter nitebantur desiderium seu negotium perorare: quod uiduati pastore ipsum sibi concorditer solum delegissent et ab imperatore exigerent, propter Omnipotentis timorem pariter et amorem, nullo pacto eos inde perturbaret; ac ne paupertatem illorum, cuius hactenus bene conscius erat, abhorreret. Contestabantur eum per illum, qui cum esset diues, pauper pro nobis factus est; nec quod tanti preconii tanteque nobilitatis personam sibi uiles et abiecti preoptarent, maioribusque  ac suis meritis congruis urbibus inuiderent, ad iniuriam sibi aliqua, quam adhuc in eo non deprehenderant, arrogantia reputaret, propter eum qui se pro nobis humiliauit usque ad mortem. Liceret eis laboris sui fructu perfrui, et uersa uice a nutritio suo nutriri, quia secundum Apostolum, laborantem agricolam oportet primum de fructibus suis percipere . Consequens enim foret ut Ecclesia, que talem educare meruisset, talem et sibi mereretur destituta pastorem, qui etiam pro modulo diuinitus concesso mortalibus, illud speciale boni et summi pastoris dicere posset: Cognosco meas, et cognoscunt me mee . Non uero eos lateret quod terreni principis pietas ad maiora eum merito consanguinitatis et complacite illi conuersationis  promotum ire deliberaret. Itaque si ipsos post se clamantes exaudiendos censeret, continuis precibus de reliquo celestis imperatoris largitatem pulsarent, ut ei celestem ac terrestrem honorem accumularet. Si autem contemnendos putaret, quia eminentioris dignitatis apici seculariter inhiaret, diuina equitas contemptus illorum ultrix sic accederet, ut nec ad illum cui intendebat, nec ad quemlibet alium honorem aliquando ascenderet.

IX. Imperator electioni obsistit ob episcopatus paupertatem. Illius assensum Bruno obtinet.---Huiusmodi ergo syllabis a domno Notberto, tunc laudabilis uite monacho, pridem autem sancti protomartyris Stephani canonico atque Liethardo adhuc quidem  canonico susceptis, qui pre sui comitibus itineris alacres et impigri exsecutores tante talisque cause fuerant designati a clero et populis; plurimo uarioque curarum estu uterque afficiebatur, imperator scilicet ac dominus Bruno eidem carissimus. Et imperator quidem, quamuis gauderet dilectionem, quam erga ipsum uenerabilem Brunonem meram et germanam debito affinitatis considerationeque strenuitatis eius possidebat, multorum laudibus uel testimonio commendari et approbari, non mediocriter tamen contristabatur, quia illud suum desiderium, quo appetebat illius temporaliter sublimiorem dignitatem, sentiebat prepediri. Timebat ne Deum offenderet, si Ecclesie eius tam unanimi uoto repugnaret; dolebat, si tante persone pro meritis non  responderet. Quid hic multis hereo? in tanta mentis fluctuatione deprehensus, per legatos a latere suo directos, omnibus ingeniis inde iam sepedicti domini Brunonis intentionem reuocare est conatus, modo conflictationes creberrimas atque depopulationes illius Ecclesie commemorando, et paupertatem supra modum exaggerando; modo quod in extremis imperii sui finibus urbs illa posita, aut nunquam, aut rarissime estimaretur digna imperatorum diuersorio; modo quod eumdem nepotem suum sibi per omnia carissimum nequiret perferre equo animo disgregari a se tanto terrarum spatio. Parceret igitur sibimetipsi, et tam sue utilitati consuleret atque quieti, quam medullitus eum amantis imperatoris uoluntati et perturbationi: potius surda  aure illos preteriret, qui suam ipsorum necessitatem seu consolationem, quam eius salutem et honorem pluris penderent; maxime cui ipse condignam suo generi ac merito dignitatem instanter preuideret. uerum quia multa consilia in corde uiri, uoluntas autem Domini fiet , ut Salomon ait, longe aliter afficiebant subditum Deo animum reuerendi Brunonis destinate illi syllabe ab Ecclesie populis: quorum unanimi et humili inuitatione sentiebat se ad humilia inuitari ab ipso magistro humilitatis, qui Rex hominum fieri refugit, et ultro ad crucem uenit, nec immemor illius  sui prioris propositi, quo malebat iugiter omni humilitate, uilitate et extremitate contentus Christo famulari, quam temporaliter cum aliqua corruptela integre  conscientie, id est quauis uenalitate sublimari, quam trimodam compererat dictis beati Gregorii, scilicet a manu, ab obsequio, a fauore. His utique tribus pedissequis ambitiose uenalitatis animaduertens ecclesiasticas dignitates nimis confundi ac subrui, nec facile aliquem ab aliqua istarum immunem reperiri, nichil sibi tutius fore credidit, quam populari electioni ad humilia se uel aduersa attrahenti assentiri, et imperiali suggestioni ad magna uel prospera incitanti reluctari. Denique laudabile est quemquam pro Deo prospera declinare: sed multo laudabilius constat aduersis se sponte offerre. Hinc est quod  Moyses ad principatum diuinitus uocatus excusat, et se postposito alium postulat, dicendo: Obsecro, Domine, mitte quem missurus es ; atque Isaias ad nuditatis ignominiam multiplicemque passionem, nec nominatim designatus, ultro se ingerit proclamando: Ecce ego, mitte me . His ergo et aliis uirtutum incitamentis succensus, et oleo diuine gratie repletus, recte intentionis flammam tanto spargebat alacrius, quanto flatibus carnalium affectionum impellebatur acrius. Fiebatque ut illa dissuasoria aura a Cesare ueniens et eius aula magis augmentaret et confoueret, quam consopiret aut exstingueret ignem diuini sacrificii deuote mentis in ara. Itaque illam beati Petri sententiam qua dicit: Humiliamini sub potenti manu Dei, ut  uos exaltet in tempore uisitationis ; gratanter amplexus, disruptis cuncte dilationis nexibus, imperatori adhuc dissuadenti obtulit syllabas missas sibi a clero et plebibus, ingenua, tamen, ut ita dicam uirgineo pudore ora suffusus Apicum autem tenore clarissimus princeps edoctus, ad lacrymas est permotus, et uberrimis fletibus attestantibus, extrinsecus palam fecit quanti eum haberet intrinsecus. Demum aliquanto interiecto silentio, linguam famine soluit in isto: »Meam sententiam super honore tuo, dulcissime mi nepos, iam diu deliberatam, superna uideo sententia impugnari, imo expugnari; cui cogor manus dando, sicut debeo suffragari, quoniam non sine pernicie nostrum amborum et multorum possum diutius refragari. Pietas  Omnipotentis iam nunc tibi in hoc adsit, que quid ambobus nobis et omnibus expediat magis nouit. Mihi ergo iam libet, quod euitare non licet. Tu tamen gratia Dei contentus, qua sola crederis ad illius Ecclesie regimen preelectus nullo uenalitatis modo, nec ipsius coniugis mee, nec cuiusuis mortalium tue parti concilies affectus, ne hinc ex te per omnes tibi credendas oues serpat huius simoniace pestis neuus. Procul dubio enim qui cepit in te bonum opus, perficiet quantocius. In ipsius gratuita pietate tuum iacta cogitatum, et ipse te enutriet, secundum ueridicum sue diuine sententie promissum. De nostri autem consilii et iuuaminis solatio, quantumlibet illud sit, ne fias ullo modo dubius; quia super omnes tui ordinis. de  tua re prosperanda semper ero sollicitus, quem nobis commendat et indefessus labor fidelis erga nos seruiminis, et consanguineus inuicem affectus auite propinquitatis. Tantum satage Omnipotenti fideliter deseruire, et bonorum morum indolem, que in te a cunabulis est, studeas augmentare.« His aliisque uerbis a regali dulcedine roboratus uenerabilis Bruno, sponte laborioso se submisit oneri in solo fisus Domino, quippe qui nouerat se non uocari ad prosperitatis gaudia, sed ad grauium laborum perpetienda pericula.

X. Ex Italia discedit. Longobardorum insidias euadit.---Adeptus  ergo donum pontificalis culminis, in non minimo reliquit contribules aulice potestatis merore, qui eius semper innitebantur consiliis salutaribus, quorumque causas sedulo procurabat interuentor strenuus. Et licet ei congratularentur de attributo honoris culmine, sibi tamen dolebant quod carerent eius contubernalis familiaritatis et affaminis predulci solamine. Accepto autem ab imperiali potestate digrediendi commeatu, deferuntur illi noua aduersitatis nuntia in ipso itineris procinctu, scilicet nisi precaueat se fore passurum insidias a Longobardis patriensibus, qui per id adhuc temporis contra Augustum superbis rebellabant cordibus. Nam illis forte diebus regius exercitus Orbam  Mediolanensium oppidum oppugnabat, quia inibi infidi infidelitatis  apostate imperatori subiectionem abnegantes latitabant. Commonetur ergo a familiaribus horum insidias, diuertendo precauere, astruentibus fore utilius aliam uiam quamlibet longiusculam expetere quam incaute propter itineris compendium in manus eorum incidere. At ille expers timoris iuxta illud Salomonicum: Iustus quasi leo confidens, absque terrore erit , »scuto fidei premunitus, lorica iustitie galeaque spei salutis adornatus,« taliter se a recto itinere dehortantibus infit: »Omnipotentis manibus cunctam nostre salutis curam committamus, quia nemo ualet illi nocere quem diuina uoluerit protectio defensare. Si autem me destinauerit igne tribulationis a peccatorum scoria expurgare, non abnuo uoluntati pii Artificis me ad  informandum committere, quoniam nec debet »figmentum ei qui se finxit, quare me fecisti sic, reclamando dicere.« uia regia absque diuerticulo gradiamur, et quidquid nobis supernus arbiter preuiderit, libenti animo patiamur. Tali itaque commonitorio suos sagaciter adhortatus, ceptum tendebat iter de celesti auxilio iam securus. Sed qui erat uas humilitatis dicatum Deo, ne notaretur superbie cauterio, si omnino refutaret familiarium uti consilio, partim uoluntati eorum obsequitur, scilicet ut a grege comitantium cum paucis disparatus eos itinere preiret diei unius. Interea in cunctis pene mansionum abditis Longobardorum occultantur insidie, ubi spes erat eum causa corpus reficiendi debere pernoctare, mazimeque apud Iporcium  ciuitatem  huiusmodi insidiarum parantur fraudulentie. At ipse, ut dictum est, paucis, hoc est, non plus quam quinque comitantibus, poli axe solis calore iam feruente, per medium eiusdem ciuitatis ingressus, ita secure, Dei annuente gratia, omnem illius urbis popularem frequentiam pertransiit, ut nec in alloquendo  quidem ullus ei uiam incommodauerit, neque sibi alium alloquendi necessitas ingruerit. Iam autem solis sphera undas irradiante Oceani, urbem intrant eius sequipedes comites post terga relicti, moxque ab omnibus insidiarum latebris accurritur, ac si diu quesita canum preda uiolenter rapiuntur, in cunctorum uultibus solus Bruno requiritur, sed quem Christus eruerat, inter omnes solus Bruno minime reperitur. Toto noctis spatio fit de eo questio abieritne an ueniat, sed nulla ueri ratio eius factum publicat. Nascitur suspicio quod iam pridem pertransierit; ad quem insequendum celeres diriguntur ueredarii. Sed dilectus presul iam ad extremos Italie fines peruenerat, locumque qui dicitur ad Cameram  , subintrauerat, ubi eum mirabili consilio  diuina protectio liberat. Nam sui pauci comites, longinquo defatigati itinere, ibidem ad recreandum disposuerant residere. Sed ille presagus mente, solus uno contentus portas pertransit Camere, exspectaturus socios parua refocillandos requie. Cum uero ab eis esset ablegatus intra spatium duorum sagitte iactuum, subito predicti insecutores anhelo cursu adueniunt, lassos eius comites iam discumbentes reperiunt, raptos retrogrado itinere celeriter Iporeium perducunt, sperantes se diu quesitam predam reperisse, quos Deus iucundo miraculo quodammodo uoluit deludere. Tali itaque consilio diuina uirtus malorum nequitiam propria spe defraudauit sibique fidelem ab ipsorum rabie liberauit, cui etiam mox cuncta sua de integro salua restituit, suppetiante  eius cognata, nepte Rodulfi regis Iurensis, coniuge sui germani, nomine Gerardi  strenuissimi atque elegantissimi militis.

XI. Tullum aduenit. Monasteriis reformandis incumbit.---Auspicato ergo cursu ceptum iter exsequitur, a cunctis pretergrediendis urbibus per uiam plausibiliter excipitur; a propriis ciuibus eius desiderio inhianter attonitis fauorabiliter prestolatur. Tandemque die Dominice ascensionis, tertio decimo  Kalendas Iunii, omnium inexplebili gaudio susceptus, presentibus cunctis Belgice Gallie primoribus, electus ac laudatus, a suo consobrino domino Theodorico  Mediomatricorum presule est pontificaliter inthronizatus. Quique sciens se esse debere in domo Dei lucernam non sub celante  modio, sed super refulgens candelabrum collocandam, sollicita studuit uigilantia mox expromere diuine religionis ignem, quo semper incaluerat, ac sibi subditos ardenter in superne uirtutis zelo uerbis et exemplis accendebat. Et sicuti fertur exemplo seculari, quoque magis tegitur tectus magis estuat  ignis, ita cepit in eo diu clausus celestis amoris feruor inardere, sicut qui ab ipsius infantie bona indole solitus erat Christi inspiratione feruescere. Suum itaque sagax studium super omnia conuertit in propaganda religione monastica, que preter sancti confessoris Christi Apri cenobium in omni sua diecesi, iam proh dolor! longo tempore refriguerat; Medianensis  namque ac Sancti Mansueti monasterii prelatos, qui posthabito animarum sibi commissarum studio, in solo exteriorum dominatu se putabant constitutos, deposuit in ipso sue electionis exordio, atque domno uenerabili Guidrico, tunc per id temporis preposito prefati cenobii beati Apri, commendauit, cuius prouisione et solerti instantia ordo monasticus, ut adhuc in propatulo est, in eisdem  locis feruenter recaluit.

XII. Eius ordinatio dilata. Ordinatur.---uictoriosus uero rex Conradus, auditis fama uulgante eius laudabilibus actis, in dies erga illum magis magisque ardebat affectibus pii amoris, presagiens ipsum uas fidele ad reformandam sacre religionis normam, et ad augmentandam iam defluentem Romanam rempublicam. Et quoniam causis instantibus usque in sequenti Pascha distulerat sibi a domno apostolico Rome dandam imperialem benedictionem; itidem etiam isti uinculis perfecte dilectionis astrictus differri iusserat eius episcopalem ordinationem, ubi simul unaque in basilica sumerent utrique ab eodem ceii Clauigeri uicario predestinati efficii consecrationem. At ipse predestinatus Deo amabilis Bruno,  custos uere humilitatis et seruantissimus preceptorum Dominice auctoritatis, cognito quia hic terrenus honor sibi ab Augusto collatus aliquos inuido dente mordebat, quodque Treuirorum archipresul prolatione sui cuiusdam priuilegii huic regie uoluntati obstare cupiebat, hic noster mox adiit regem obnixo precamine, ut a tali desisteret conamine, malens se honore huius benedictionis carere quam in alicuius dissidio contradictionis contra quemquam remanere. uix ergo et cum difficili labore domnum Augustum ab ea uoluntate resipiscere cogens, ac ipsius dulci commeatu Belgicam Galliarum repetens, a domno archiepiscopo Treuirorum Poppone  , pontificalem humiliter poposcit benedictionem, atque inter se statuerunt tempus hanc sanctam fieri ordinationem. Treuirim  ergo uenitur, consuetus ordo consecrationis inquiritur: ubi durus questionis scrupulus omnem rem peragendam diutius intricat, ita ut omni imperfecto labore iam dictus dulcis Pater frustratus domum redeat. Nam a prelibato archipresule quoddam priuilegium promulgatur, in quo hec lex superflua atque  impossibilis a nemine seruanda continebatur, scilicet ut quisque suorum suffraganeorum ab eo ordinandus prius sub diuine presentie testimonio spondere debeat, quatenus in cunctis rebus agendis eum sibi ad consilium adhibeat, sublatoque omni excepto, nichil extra suum preceptum aut uelle, aut. quasi quidam seruus, agere presumat. Memor itaque diuine Scripture fidelis Bruno, quia displicet Deo infidelis et stulta promissio; omnimodis se abnegat huius incongrue rationis fore sponsorem, ne per impossibilitatis effectum mendacii incurreret offensam. Diuturno autem spatio huiusmodi alternatim perstitit litigium, nostrumque sepedictum patrem re infecta contigit a Treuiris habere regressum. Quo cognito diue memorie Conradus augustus, ad suum  palatium Wormatie utrosque conuocauit concitus, ipsiusque innitente auctoritate, tandem uicit archiepiscopum iuste rationis premonstratio, atque cessit a superfluo, quod iniuste exigebat, professionis uoto; tantum requisiuit ab eo sponderi quod in ecclesiasticis negotiis agendis ipsius uteretur auctoritate consilii. Hac ergo accepta sponsione, quinto Idus Septembris cum summa omnium gratulatione fit sancta ordinatio, atque demum utrique inuiolabiliter perstitere in perfecte amicitie soliditate. Hoc uero idcirco tam expresse perstrinximus ut cuiusmodi fuerit humilitatis hic uir liquido panderemus et, ad euitandum mendacii neuum, prout homini sit possibile, quantum exstiterit cautus.

XIII. Monasteriis preficit Guidricum abbatem.  Morum eius comitas. Musicam callet. Eius patientia.---Igitur ad sedem propriam repedans leto cunctorum excipitur tripudio, moxque uti sua erga sanctum ac gloriosum Aprum maior erat deuotio, domnum religiose uite et conuersationis uirum iam dictum Guidricum, sub nomine abbatis eidem prefecit cenobio, uoluntate et petitu domini Guillelmi  ipsius loci tunc temporis uenerabilis patris: cuius sancta fama cis mare per cunctos fines orbis exstitit memorabilis. Huius presulis solatio non minimum sudauit prelibatus pater Guidricus in ampliando sui cenobii decore; quod iam pene labens incepit a fundamentis instruere, cui idem pontifex triginta librarum supplementum sua contulit largitate. Eumdem etiam delegit abbatem supra prenominatas  Medianensis Sanctique Mansueti abbatias, quibus ad augmentandum in eis sancte religionis statum, nonnullas tribuit ecclesias. Quin et in Portus suauis  cenobio a suo predecessore. ex pontificalibus stipendiis inchoato, sed a se studioso labore edificiis et sumptibus ad unguem adornato,  deuotam sanctimonalium constituit congregationem atque nobilis generis uiteque laudabilis quamdam, nomine Berrennam  , ipsi cetui matrem ordinauit; cuius instanti sollicitudine diuini feruor seruitii ibidem florescendo creuit, et, diuina opitulante gratia, in longas post generationes crescendo florebit. Inerat quoque ei mirabilis et honesta morum elegantia adeo ut cum splendido corporis decore, quem illi super cunctos illius temporis contulit Omnipotentis munificentia, quidquid agebat cunctorum animis complaceret, quidquid dicebat, omnium corda intimo amoris effectu delectaret. Cum serpentina astutia tantum pollebat in eo columbina simplicitas, ut ab huius seculi prudentibus omnium uideretur superior in prudentia, et a diuina sapientibus mire  coleretur pro pure mentis innocentia. Tanta largitatis abundabat caritate, ut pene cuncta distribuens indiscrete in aliorum opulentia, ipsum multoties contingeret indigere. Eleemosynarum uirtuti ante omnia et super omnia insudabat, nec pro ullo seculari impedimento quemquam diem omittebat quin omni mane ipse per se pauperum turbe deseruiret, ac Dominico exemplo eorum uestigia abluendo uictum sufficientem tribueret. Deuotione contriti cordis et compunctione lacrymosorum gemituum inundabat mirabiliter adeo ut nichil sacre orationis, nullum diuini sacrificium officii superno uultui presentaret quin continuo lacrymarum flumine faciem et pectus irrigaret. Tali se holocausto in conspectu diuine maiestatis mactabat assidue, sciens certissime  »sacrificium gratum Deo spiritum contribulatum« fore. Sapientia diuinarum humanarumque artium in eo refulgebat amplissima, maxime artis delectabilis musice peritia, qua antiquis auctoribus non modo equiparari poterat, imo in mellifica dulcedine nonnullos eorum precellebat. Nam componens responsoria in ueneratione gloriosi martyris Cyriaci  , sanctique Hidulfi Treuirorum archiepiscopi, nec non beate Odilie uirginis, atque uenerandi Anglorum apostoli Gregorii doctoris, diuini laudes seruitii mirifico decore ampliauit. Humilitatis quoque ac patientie donum ita in eo enituit ut, si forsan aliquem subiectorum pro sue culpe noxa increparet, utque fieri solet, ille impatientie motus felle multa improperiorum conuicia arguenti presuli irrogaret; iste  pro uerborum iniuriis non uerbera, sed lacrymas condolendo impenderet.

XIu. Inuidos patitur. In morbum incidit. A sancto Blasio sanatur.---His ergo aliisque bonis actibus perspiciens eum cluere humani generis aduersarius,  eius pie religioni modis omnibus contraire nititur; et licet non possit eum usquequaque a recto deuiare tramite, tamen per suos satagit satellites tentationum et aduersitatum spiculis a sancto proposito deterrere. Nam quidam huius primores patrie eum sapientie luce fulgere cernentes et in disponendis regni consiliis apud imperialem maiestatem super cunctos pollere inuidentes, dum apud aulicos, quos omnes sibi nimio amore deuinxerat, nequeunt ei moliri insidias, apud exteros contra eum tractant artificiosas calliditatum machinas. Itaque Odonem  uicine commarchie Francorum comitem, in beatum presulem concitant, eumque multiplici aduersitatum molimine ab imperialis fidei stabilitate deiicere laborant. uideres fidem in uno Brunone contra multorum fraudes  uiriliter decertantem, miranda patientia multorum spicula hostium equanimiter perferentem, precordiali compassione subditorum sibi dispendia dolentem, ipsis inimicis affectuosa caritate quam facillime indulgentem. Sed non est necesse quos bellorum motus, quas Ecclesie sibi commisse deuastationes, predas, incendia pertulerit recensere, dum Omnipotentis gratia, de cunctis eius emulis in nequitia radicatis, citum dignata est finem imponere ac sibi fidelem famulum pia consolatione per uisum uoluit releuare. Siquidem dum adhuc aduersitatum angoribus arctaretur, quadam nocte multiplicum sollicitudinum fessus laboribus, miseriam sibi subiecti populi reuoluendo, lacrymabiliterque suis eam reputando criminibus, soporatur ac uidet  in somnis quemdam angelici uultus preferre sibi spheram supra solis splendorem fulgidam, que uidebatur in se totius mundi retinere machinam, in qua etiam specialiter ei ostendebantur duo preclare forme homines. Quorum dum nomina eorum discere cuperet, huiusmodi uox suas peruenit ad aures: Hos Mariam Magdalenam, Galienumque noueris esse episcopum, quorum consortio te frui in futuro letaberis. Dumque eamdem spheram letabundus accipiens manibus sibi in sinum uellet ponere, presago futurorum est experrectus sopore. Nec mirum hunc beate Marie dici fore consortem, cum par erga Deum dilectionis affectus, et continuus lacrymarum uelut fontanarum aquarum decursus, eius meritorum illum reddiderit participem.

 Quamuis autem a nobis adhuc ignoretur, quis iste Galienus exstiterit, non est tamen dubium magni esse eum meriti, quem diuina uox tante laudis uiro cequauerit. Quam uisionem subsecuta est efficax diuine gratie consolatio, prefato Odone comite per  bellicosum nostre patrie ducem Gozilonem turpiter morti tradito, ac pace per hunc beatum presulem restituta, non solum Lotharingie regno, uerum etiam adiacentibus prouinciis Christi annuente suffragio. Nam eius intercurrente sapientia, legatione et consilio, est Romano adiunctum et corroboratum imperio regnum Austrasie, quod dudum ab origine tenebat Rodulfus rex Iurensis Burgundie, et idem iam dictus pontifex est directus legatus pro pacis concordia inter suprafatum Conradum Romanorum principem ac Robertum Francie regem. Quam legationem quam honeste compleuerit, est testis Francia, que adhuc quasi nouum refert, quanta in eo resplenduerit sapientia, que humilitas, que denique in cunctis ceptis efficacia; quam decorus fuerit  habitu mentis et corporis, quam congruus in inferendis uerbis legationis. Quem cuncti ut patrem nimio amore suscipiebant, quem omnes ut sanctum summa ueneratione excolebant. Itaque tanta firmitate pacem et concordiam inter utraque regna stabiliuit, ut quoad uixerunt prememorati principes, cum sibi succedentibus filiis utrisque Henricis  , nullus quantumcunque fraudulenta arte discordiam inter duo regna serere ualuerit. Sed inuidus humani generis hostis perpendens se nequire eius deuotionem per suos satellites a recto tramite deuiare; per se in illum diuino permissu insurgens, nimio corporis aggrauat tanguore continuatim annuali tempore. Aderat tota lugubris plebis multitudo, de eius sospitate desperans; aderat etiam cetus medicorum  dolorem desperatiuis uerbis augmentans; omnium rigabant ora lacryme, ipsi quoque iam defecerat spes uite. Tunc diuino admonitus instinctu, iubet se nocturnali hora ante sancti Blasii altare ferri, confisus se eius dignis meritis a presenti angustia citissime liberari. Itaque ibidem raptus in exstasi, non dico per somnum, qui eum omnino aufugerat, uidet quasi sanctum Blasium ab altari progressum sese inuisentem atque modum languoris compatienter exquirentem, cunctisque suis languentibus precordiis apertis, ueluti ipse ea conspicaretur, misericordi manu abluentem ac medicamine refouentem, omnibusque suo loco restitutis, eo quo uenerat redeuntem. De qua exstasi regressus, sospes de lecto surgens, circumstantes aduocat, uisionem letus  pandit quam uiderat ac, sicuti prelibatus martyr iusserat, responsorium: Quis Deus magnus sicut Deus noster , cum presentibus in uoce iubilationis concinit, et nocturnis impletis officiis, pedibus propriis alacer domum rediit.

Xu. Brunonis matris pietas. Que in morbum incidit. Petit ut sine ornatu sepeliatur. Obit.---uerum quoniam maiora exarare stylus properat, uidetur congruum, ut quiddam de eius matre dignum memoratu breui referat. Nam quanta illi fuerit deuotionum  serenitas, quanta usque ad nouissimum quadrantem eleemosynarum largitas, quam diutina in diuinis orationibus, uigiliis ieiuniisque instantia, quam longanimis in carnis maceratione penitentia, non est facile promere uerbis, cum ipse finis in quo omnis laus canitur secure manifeste prodiderit, Siquidem in tantam corpulentiam superflui abundantia humoris eius corporis quantitas excreuerat, ut uix rheda posset uehi quo opportunitas commonebat. Que grauitas corporis, quoniam sibi uidebatur intolerabilis, multoties Christi gratiam profusis exorauit lacrymis, ut sicut unius matris eam protulit aluus mundo, ita unius mulieris ulnis possit terreno mandari sepulcro. Cuius uocem exaudiuit Oriens ex alto. Nam diutini maceratione languoris  ita ad ultimum fuit tenuata, ut pene cuncto humore carnis exsiccato, sola ossa, cute et neruis sese tenentibus, uiderentur tantummodo coherentia. Itaque ad extremam uite metam ueniens, cunctis distributis que ipsa per se, exceptis mariti redditibus, ex proprio sumptu in usus pauperum expendendo quotidie aggregauerat, sacra inunctione ac uiuifice communionis participatione munita, diu exanimis et absque ullo uitali flatu iacuit, cuncta eiulante familia cum pauperum uiduarum atque orphanorum cateruis. Que subito resumpto spiritu rediens, ac confusum deplorantium clamorem sedari precipiens, omnes domo eliminari iubet, solamque Regelwidem [Boll. al. Regilindam cenobii sancte Crucis abbatissam cum proprio retinet marito.  Quibus cum fletu admirantibus, quid sibi uellet ait: »Non me lugeatis quasi morituram, quoniam nunc mihi adfuit piissima Dei genitrix Maria que me dulcissima affabilitate consolans, promisit secum eternaliter uicturam et in sempiterna gloria feliciter conregnaturam. Unum ergo te, o amantissime coniux, suppliciter oro ne mee petitionis uerba que dictura sum molesto feras animo.« Cumque ille ignarus futurorum gratanter se impleturum sponderet, quecunque illa ex prompta uoluntate iuberet, ait: »Peto ut sicut nuda egressa sum de utero matris mee, ita me nudam in tumulo suscipiat aluus terre; et quidquid ornamenti ad consepeliendum mihi paraueras, in usus pauperum fideliter erogare studeas.« Cuius petitioni quanquam inuitus iam  prefatus sponsus annuit, eamque cum summa alacritate mentis hominem exutam modo quo constituerat sepulture tradidit. Hec autem ideo tam studiose retuli ut patescat presentibus et futuris quante fidei et deuotionis hec mulier exstiterit, quamque feruens in eleemosynarum largitate fuerit. Sed congruum uidetur hic anchoram nostri nauigii figere, quatenus aliquantulum respirando, reparatis armamentis, ceptum ualeamus equor efficaciter transmeare.



LIBER SECUNDUS.


 1. Bruno quotannis Romam uisitat. Itineris comites  a lue sanat. S. Petrum in somnio uidet. Alia uisio.---Suscepti  munus operis Christi suffragio annuente prosecuturi et qualiter ad apostolicam dignitatem peruenerit uir beatus queque ei ibidem contigerint, imo que per eum eiusque temporibus Dominus efficere uoluerit monstraturi, opportunum uidetur precedentes causas ad id pertinentes ostendere, et quomodo superna gratia ei uentura reuelauerit notificare. Summa inerat ei deuotio primum pastorem clauigerum celi annuo reuisere recursu, et pro ouibus a Deo sibi creditis eius iuuamen supplici exorare precatu. Itaque quodam tempore solitum aggressus iter, comitante cetu clericorum, nec non laicorum, quingentorum numerum superantium, qui pro ipsius meritorum dignitate, affabilitate, sanctitate, indiuulsum eius  sequebantur comitatum; cunctis subrepsit lues dira Italici corruptione eris, ita ut nulli hac tabe infecto esset spes in crastinum differende mortis. uir autem Domini immodice mestus de afflictione sese comitantis turbe, festinum reperit remedium, diuina gratia precurrente. Nam sanctorum, que secum uehebat, propria manu tinctis uino pignoribus, maximeque sancti Apri articulis, cui se commendabat deuotius, quicunque huiusmodi poculum quantulumcunque libasset, mox conualescebat, quantuscunque languor inuasisset, si tantum liquoris illius saporem gustare ualuisset. Ipse etiam pene dictim toto itinere diuini sacramenti uictimam offerendo, et inter missarum solemnia populos astantes ad correctionem morum, penitentiamque commonendo,  cunctos piis hortatibus ad superna capessenda animauit et ab imminentis mortis articulo sanctis precibus liberauit. Itaque toto noctis interstitio turba comitum et patriensium, quorum necessitas intererat, ad eius hospitium cum luminaribus excubias celebrabant, ac mane per sanctorum merita, eius annuente suffragio, integram sospitatem reportabant.

His ergo causis per cunctas Romanie partes celerrime diuulgatis, uir Domini summa ueneratione excolitur, eiusque dilectio omnium cordibus funditus inculcatur. Hic autem suus erat mos assiduus ut nocturne quieti membra traditurus, sanctorum pignoribus sese attentius commendaret, et a secularibus absolutus curis in sancta contemplatione animum relaxaret atque in ipsa meditatione necessarium  corpori soporem susciperet. In hac ergo pia intentione quadam nocte soporatus, per uisum ad principalem ecclesiam urbis Wangionum  est adductus, ubi contemplabatur quasi consistentem infinitam multitudinem albatorum, quorum maior pars uidebatur esse sacerdotum, inter quos unum recognoscebat quondam sibi familiarem Bezelinum archidiaconum, qui eius comes in Romano itinere exuerat hominem. Quem interrogans que esset tanta multitudo, audiuit hos omnes mundanam  finisse uitam in principis apostolorum seruitio. De hoc intra se miranti, ueluti celorum clauiger beatus Petrus superueniebat, et illam multitudinem sancta communione eius manibus participaturam esse aiebat. Quam pontificaliter indutam [ed., Quem . . . indictum] idem beatus Petrus, cum protomartyre Stephano, ad altare predicte ecclesie cum ineffabili cantus melodia deducebant, et sacris peractis officiis, omnes de eius manibus uiuificum munus percipiebant. uisum quoque ei fuerat quod post sacram communionem ipsi sanctus Petrus quinque calices aureos conferret  , alteri autem se subsequenti tres, tertio uero unum calicem tribueret. Hec ergo suis familiaribus referens, quid portenderent secum mirabatur; sed quis  eorum fuerit exitus in sequentibus suo loco dicetur. Alio itidem tempore illi per somni quietem uidebatur, quod quasi persona cuiusdam deformis uetule eum importune impeteret, et ueluti familiari, sed tamen sincero colloquio sibi adiungi exposceret. Que tam horrendi uultus, discisse uestis, hirsutis capillis atque turpiter erectis uidebatur, ut uix quidquam humane forme in ea recognosceret. Cuius deformitatis horrore nimium perculsus, eam plurimum uolebat euitare, sed ipsa tanto magis illi nitebatur insistere. Qua importunitate uictus uir Domini, ei signum crucis in faciem imprimebat; at illa ad terram ueluti mortua proruens, in admirabilem pulchritudinem denuo resurgebat. Cuius uisionis terrore experrectus, ad nocturnas surrexit uigilias,  denuoque in huius rei admiratione sopori reddidit membra: cui uidebatur in somnis adesse uenerabilis abbas Odilo, quem quasi rogabat sibi portendere, que esset huius uisionis significatio. Qui letissimus ei tali respondit oraculo: Beatus es tu, et tu animam eius de morte liberasti. Hec non esse ficta probat idonea uirorum ac uenerabilium testificatio, domni uidelicet Walteri Leucorum claustri decani, nec non intimi consecretalis eius Warneheri, qui asserunt se audisse talia cum lacrymis ab illo referri, et quid signarent quamplurimum admirari. Nec incredibile esse uidetur, talia ei a summa diuinitate premonstrata fuisse, cum crebro nocturna in lecto suspiria, et frequentes pectoris tunsiones ac stratus sepe a ueridicis cubiculariis repertus irrigatus  lacrymis, ostendunt illum diuina uisione fuisse dignum. Nulli autem dubium est quid significet prelibate mulieris uisio, quicunque legit pene simile somnium Magni Constantini pro restituenda urbe Byzantio  . Nam certum est horribiliter extabuisse per diuersas orbis partes ecclesiasticum decorem, imo Christianam religionem, et per cum, Christi adminiculante suffragio, ad pristinum reductam esse honorem.

II. In conuentu Wormatie papa eligitur. Sub  peregrini habitu Romam petit. Flauii exuberantiam comprimit. Romam aduenit. Canonice in pontificem eligitur.---Interea apud Wangionum urbem ante presentiam gloriosi Henrici secundi Romanorum Augusti fit pontificum reliquorumque procerum non modicus conuentus. Inter quos hic Christo dignus presul conuocatur: quippe sine cuius consilio intra imperialem curiam nichil magni disponebatur. Et repente, illo nichil tale suspicante, ad onus apostolici honoris suscipiendum eligitur a cunctis. Quod onus humilitate commonente diutissime refugiens, dum magis ac magis cogitur, triduanum consulendi deposcit spatium, in quo ieiuniis uacans et orationibus omnino sine cibo potuque permansit. Cumque denuo repurgaretur ad obedientie completionem,  spontanee coram omnibus suam dixit confessionem, conatus quasi quadam suorum enormitate scelerum, communem permutare electionem. Quis autem queat eius inundantiam fletuum referre, quos in publica confessione emisit, cum etiam omnium affectus in nimias lacrymas excitauerit? Unde unanimiter cunctorum ore hec pia uox resonabat: Nolit Deus ut filius tantarum lacrymarum pereat. uidens ergo nullo modo se posse effugere imperiale preceptum et commune omnium desiderium, coactus suscepit iniunctum officium, presentibus legatis Romanorum, ea conditione, si audiret totius cleri ac Romani populi communem esse sine dubio consensum. Sicque ad propriam Leucorum scilicet sedem repedans, cum summa deuotione ibidem Domini  celebrauit Natalem cum cessentia quatuor pontificum, Hugonis scilicet de Cisa  urbe Italorum, legati Romanorum et Euerardi archiepiscopi Treuerorum, Adalberonis quoque Metensis atque Theoderici [ed., Theodori] uirdunensis presulis. Inde humilitate magistra, contra omnium apostolicorum morem, sumpto  peregrino habitu, Romanum arripuit iter, indefesse sacris orationibus ac diuine uacans contemplationi, non tam pro rerum commissarum sibi, quam pro cura animarum, nimie intentus sollicitudini. In qua meditatione apud urbem Augustam suspensus, diuinam promeruit consolationem, dum in reuelatione audiuit angelica uoce resonare harmonicam modulationem dulcissime consonantem: Dicit Dominus, ego cogito cogitationes  pacis et non afflictionis; inuocabitis me et ego exaudiam uos, et reducam captiuitatem uestram de cunctis locis. Qua pia consolatione animatus, et de superno adiutorio certior iam factus, ceptum iter perficere aggreditur, utque tanti meriti personam decebat, eum infinita  multitudo undequaque superuenientium comitatur. Inter quos quedam religiose uite ancilla Dei ei adheret, que eum talibus ex precepto diuino admonet uerbis: Mox ut prima uestigia intra ualuas ecclesie principis apostolorum posueris, ne sis immemor his diuinis uti uerbis: Pax huic domui , et omnibus habitantibus in ea. Quam Dominicam iussionem et humiliter suscepit, et deuote adimpleuit.

uenit ergo cum tanto comitatu super Teronem fluuium  , qui ita crescendo proprium pretergressus erat alueum ut per septem dies totum ibi cogeret remorari populum. uir autem Domini, de afflictione plebis diu secum exspectantis, mestus celeste auxilium inuocat ac benedictionem ecclesie sancti Ioannis in uicino constructe inchoat. Sed  antequam diuinum esset peractum officium cepte consecrationis, ita fluuius est mitigatus demissis undis, ut mox securum iter omni transgredienti prebuerit. Quod omnis presens multitudo huius beati uiri meritis contigisse affirmauit. Omnipotentis igitur roboratus solamine, Romam appropiat, cui tota urbs cum hymnidico concentu obuiam ire parat; sed ipse pedes longinquo itinere nudis plantis incedit, et magis ad mentis deuotionem quam ad laudum delectationem animum inflectit. Quis autem eius contriti cordis in deuota oratione affectus, quis denique referre queat continuos lacrymarum uelut riuorum decursus, cum nullius cogitatui sit penetrabile, nedum uerbis effabile? Postquam ergo diutissime se taliter Christo mactauit in cordis altari, »hostiam  uiuam, sanctam, Deo placentem,« etiam astanti clero et populo, diuinam, qua plurimum affluebat, ingreditur proferre exhortationem. Imperialem de se electionem in tam laborioso officio breui sermunculo promulgat, eorum uoluntatem, qualiscunque erga se sit, pandere expostulat; dicit electionem cleri et populi canonicali auctoritate aliorum dispositionem preire; affirmat se gratanti animo in patriam rediturum, nisi fiat electio eius communi omnium laude; ostendit se coactum ad tam grande onus suscipiendum uenisse. Cumque uideret unanimem omnium acclamationem, ad correctionem uite ceptam repetit exhortationem, supplex cunctorum expetit orationem atque absolutionem.

Itaque, diuina fauente gratia, cunctis applaudentibus,  consecratur ac Dominica quadragesimalis initii, pridie Idus Februarii, apostolice cathedre inthronizatur. Quantus uero feruor deuotionis ad Omnipotentis seruitium in eo excreuerit, quanto solertie uigore ad res ecclesiasticas disponendas enituerit, quis breui explicare ualeat, cum pene nec  totus mundus ad hec enarranda sufficiat? Non autem sub claui silentii occulendum estimo quantam indulgentiam eius dignis precibus Hugoni ipsius germano diuina contulerit miseratio. Nam iam dudum ante eius ad apostolatum electionem exuerat hominem, atque hic beatus, causa predicte ordinationis Romam tendens, Populeium  aduenerat; ubi eiusdem prenominatus frater cuidam boni testimonii clerico per uisum apparuit, illiusque suffragium apud domnum apostolicum supplici oramine depoposcit. Siquidem uidebatur memorato clerico prelibatus Hugo, in loco ineffabili amenitate referto, cum multis colletantibus in curuli sella residere, sed sine suppedaneo scabello pedes ad ima pendentes retinere. Quem cum predictus requireret clericus super  qualitate sui status, respondebat bene sibi esse in omnibus, nisi quod ad infima laboriose penderet non firmis pedibus. Petebat quoque ut idem clericus fratrem suum hunc beatum ad apostolicam euntem consecrationem exoraret, quatenus in introitu ualuarum ecclesie Principis apostolorum sui meminisset, dicens quod eius precibus diuina pietas sibi indulgentiam concederet. Quam uisionem prefatus clericus sancto pontifici retulit, ac eum ad Christi gratiam pro salute fratris exorandam animauit. Qui postmodum per uisum eidem domno apostolico apparens, letus innumeras reddidit gratias, quia eius meritis superna clementia a cunctis eum laboribus absoluerat.

III. Leonis nomen suscipit. Mire ditatur. Fama  eius peruolat.---Igitur hic Deo deuotissimus mores et uitam Magni Leonis imitatus, cuius et uocabulo fuerat insignitus, imo Leonem de tribu Iuda pro posse secutus, omnibus exemplum bene uiuendi fiebat; »lucerna ardens et lucens, non sub modio, sed super candelabrum« preeminebat, utque uerus sal terre, condimentum superne sapientie cunctorum mentibus infundebat. uerum, licet omnium uirtutum gemmis Christi decoraret diadema, hec tamen splendidius in eo relucebant: misericordia et patientia, celer erga deliquentes in danda indulgentia, mira compassione collacrymans propria confitentibus scelera, in eleemosynarum largitate etiam usque ad sui indigentiam indiscrete prerogans omnia. Sed quoniam cunctis diuino instantibus seruitio solet  stimulus superuenire aduersitatis, diuina scilicet probatio, que ostendit cuius feruoris sit erga Deum cuiuscunque mentis affectio; hic pater uenerandus, dum in initio sui aduentus Rome commoratur, aliquanto angustie et meroris dolore perstringitur. Nam ibidem adueniens, nichil pontificalium sumptuum inuenerat; iam enim erant in domesticos usus absumpta, imo in eleemosynarum prerogationem cuncta que secum attulerat distributa. Defecerant cunctorum  eius comitum plene delate crumene; non erat ulla spes opis, nisi proprias uestes ad minus pretium uendere, et quacunque secreta arte benignissimum patrem in patriam fugiendo reducere. Quorum renitendo consilio, uir beatus in diuino confidere solatio sagaciter admonebat; sed tamen illorum afflictioni misericordi affectu ex intimis condolebat. Instante autem die quo cuncti comites eius disposuerant clanculo recedere, ecce adsunt legati nobilium Beneuentane prouincie, deferentes xenia apostolice congrua dignitati, eius benedictionem atque solatium suppliciter deposcentes promereri. Quos Deo dignus presul, ut suam decebat honorificentiam, suscepit, sacra benedictione roborauit, non tam letus de oblatione munerum, quam Deo rependens  grates de deuotione fidelium. Dehinc ad presentes pre nimia anxietate pridem diffidentes conuersus, continuo caritatiua increpatione in eos inuehitur, et de Dei misericordia nunquam amplius desperare nec diffidere cohortatur. Extunc beati uiri fama diuulgatur per populos et usque ad mundi fines, cunctasque gentes eius peruagatur rumor; Christi ubique predicatur gloria in suo admirabili famulo, nomen pape Leonis quocunque orbe terrarum reboat ore consono. Nec mirandum rationabilem creaturam in eius resonare laudem, cum etiam irrationabilia animalia, mirum dictu! illius predicando nomen humanam formarent uocem. Nam, sicut a ueridicis fertur relatoribus, apud Beneuentum gallus frequenti uoce eius nomen repetebat, et naturalem  emissurus uocem, cunctis mirantibus  , papa Leo insonabat.

Iu. Canis loquitur. Leo oblata sibi pauperibus dat. Concilia cogit. Coloniam uenit.---Tum Remos, ubi ecclesiam S. Remigii consecrat. Concilium celebrat.---Dicitur etiam illis temporibus in finibus Apulie canis exstitisse, qui latrando solitus erat humanis uerbis Deus meus inclamare. Non autem est incredibile brutum animal in ea regione Dei misericordiam quocunque modo inuocasse, dum certum est Christi religionem ibidem pene omnino deperisse, accolasque illius patrie aliene potestati  subditos esse, ut ad inuocationem superni auxilii saltem irrationabilis pecudis excitarentur uoce. Fama igitur eximie laudis eius, usquequaque propalata, preter  solitum multos animabat ad uisenda summi apostolorum principis limina, qui omnes eius recreabantur consolatione et roborabantur benedictione; si quibus autem obstabat impossibilitas eius frui presentia, cum fide propria ei dirigebant xenia, recepturi ab eo apostolice benedictionis donaria. Illud etiam habebat consuetudinarium cum aliis bonis actibus quia, si quid apostolico more suis offerebatur pedibus, nichil patiebatur in suos suorumue  expendi usus, sed cuncta pauperum largiebatur necessitatibus. Inter multos ergo, qui eius ambiebant presentiam inuisere, rex Danamarchie  transmisit illi auem psittacum in munere, in quo quedam diuina apparuit gratia, admirabili uirtute. Quamuis enim quedam aues humana formare uerba discant magistra fame, hec tamen, ut fertur, nullo cogente, toto itinere dum ad domnum papam deferretur, Ad papam uado, recinebat; et mox, ut ei est presentata, nemine docente, uoce dulcisona, papa Leo inclamabat. Si quando etiam hic pastor uenerandus, exteriorum dispositione lassatus, sese in secreto conclaui reciperet, aut forte nimiis sollicitudinibus afflictum eius animum aliqua mestitudo arctaret, hec auis egritudinis illius leuamen frequenter  aderat, et concinne ac recise, papa Leo, resonans, robur mentis illi excitabat. Nec uideatur cuiquam reprehensibile hunc iustum in sui consolatione huius auis usum modulatione, cum legamus beatum Augustinum pro exitu sue matris inconsolabiliter lamentantem, musicam melodiam ad leuamen meroris sibi adhibuisse, sanctumque Antonium rigori monastico aliquantulum oblectamenti certo tempore concessisse.

Quantam autem solertiam in catholica lege conseruanda adhibuerit, in primo Romano concilio  , quod multis episcopis considentibus habuit, demonstrauit; ubi statuta quatuor synodorum principalium uiua uoce corroborauit, decretaque omnium antecessorum suorum pontificum tenenda confirmauit;  Simoniacam etiam heresim damnauit, que iam nonnullas mundi partes inuaserat, et in eodem concilio quosdam deposuit episcopos, quos predicta heresis neuo sue nequitie maculauerat. In quo concilio quid contigerit, non congruit reticere, ubi Christus auctoritatem eius sua dignatus est gratia roborare. Nam episcopus  de Sutrio reus eiusdem culpe accusatus, uoluit iniuste se excusare, falsis prolatis testibus; sed, peracturus iusiurandum, repente est diuinitus perculsus, et, inter manus exportatus non longo post tempore humanis rebus est exemptus. Cunctis hoc audientibus nimius incutitur timor, ne quem in eius presentia ad falsum iudicium humanus impelleret pudor. Decimas quoque a cunctis dandas Christianis, quarum nec  mentio erat apud Apuliam et per quosdam orbis fines, ecclesiis restituit; uenditiones altarium sub anathemate prohibuit; sed constituit ut partes decimarum ad episcopum pertinentes, aut quisque presul sibi teneret, aut cuicunque uellet tribueret; partem autem ad altare pertinentem proprio pastori  ecclesie gratis concederet. Incestas consanguineorum nuptias, in multis orbis partibus indiscrete habitas, discidit, pluresque nobilium hoc turpi deuinctos nexu separauit. Alia quoque perplura canonum capitula studuit renouare, que, ne fastidium gignant, hic supersedimus recitare. His sanctis insudans studiis, antiquam repetit patriam, suscipiturque a totius gentis nobilissimo atque reuerendissimo archiepiscopo Herimanno apud Coloniam. Cuius petitu concessit domnus papa hoc priuilegium sedi Ecclesie Coloniensis, ut ad altare sancti Petri, septem presbyteri cardinales quotidie diuinum celebrarent officium in sandaliis. Dedit ei quoque officium cancellarii  sancte Romane sedis, eiusque successoribus, tribuens illi ecclesiam  sancti Ioannis ante portam Latinam.

Hinc inuitatur ab Herimaro abbate uenerandi cenobii Sancti Remigii, Remorum pontificis, ad consecrandam  ecclesiam in eius honore restructam; ubi non est dictu facile quanta multitudo a finibus terre, Hispanorum, Britannorum, Francorum, Scotorum, Anglorum aduenerit eius inuisere presentiam. In qua presentia adfuit etiam non modicus cetus pontificum, cum quibus aduenit uenerandus Chrysopolitanorum [i., Bisuntinus] archipresul Hugo, Deo et hominibus amabilis, pre cunctis iucunde eloquentie et affabilitatis; cui in restituendis sue rebus ecclesie nemo predecessorum aut successorum est comparandus, in quo Christi tunc apparuit uirtus admirabilis. Nam gloriosus  apostolicus, ibidem habito episcoporum concilio, quosdam Simoniaca infectos heresi deposuit ab iniuste suscepto officio. Inter quos Hugo Lingonensis episcopus, multis ac horribilibus infamatus accusationibus, est uocatus ad reddendam rationem. Quique predictum archipresulem Chrysopolitanorum, utpote eloquentissimum, sibi expetiit causidicum ac prelocutorem. Hic igitur coactus a domino apostolico, illius suscepit causam dicendam, sed repente obmutuit ante cunctorum presentiam, ut profecto patesceret Deum noluisse falsis excusationibus uerorum criminum tanti pontificis inquinari linguam. Lingonensis igitur Hugo, hoc miraculo exterritus, noctu, iudicium concilii metuens, aufugit. In crastinum uero in synodo idem  episcopus requisitus, et non adesse repertus, lecta sententia, tertio uocatus est [Rem. add., et excommunicatus]. Tunc uesontionensis episcopus surrexit, et quomodo eumdem reum conatus defendere, obmutuerit, coram omnibus patefecit. Quod audiens domnus papa, hoc miraculum meritis beati Remigii  ascripsit, et cum omnibus qui aderant surgens, gratias Deo, inde domno sancto Remigio cum magno psallentio reddidit. Postmodum tamen prefatus episcopus Lingonensis, diuino commonitus instinctu, ad domnum rediit papam, et cum ingentibus lacrymis publice crimina confessus, spontaneam suscepit penitentiam, et Romam nudis uadens pedibus, ab eodem nostro pio pastore promeruit absolutionem. Et in redeundo, nimiis affectus ieiuniis corporisque maceratione, in bona perseuerantia uitam reliquit presentem  .

u. Concilium Maguntie. Leo Augie demoniacum liberat.---Inde per urbem Mediomatricorum remeans, petitu uenerabilis abbatis Guarini, consecrauit ibidem sancti pontificis Arnulfi basilicam,  ibique, exoratus a domno Sigifrido  Gorziensi abbate, composuit in ueneratione gloriosi martyris Gorgonii nocturnalium responsoriorum dulcisonam melodiam. Hinc generale apud Maguntiam concilium habuit, in quo Spirensis presul Sibicho  , criminali reatu accusatus, uoluit se expurgare terrifico sacramento Dominici corporis; sed, ut fertur, maxilla eius mansit contorta paralysi, quandiu presentis uite spatium duxit. Quod ideo hic breuiter uolui adnotare, ut audientibus fiat notum quam horribile sit etiam secura conscientia huiusmodi iudicium adire, sacra dicente Scriptura: Horrendum est incidere in manus Dei uiuentis . Demum domnus papa apud Augiam  in honore uiuifice crucis ecclesiam dedicauit, ubi  diuina pietas in proprio famulo suam gratiam mirifice ostendit. Nam inter sacra missarum solemnia ibidem adducitur catenis nexus demoniacus, qui uix a multitudine poterat coarctari, alienaque uiolentia possessus, horrendos emittens stridores, clamores, atque fremitus, hymnidicam totius cleri harmoniam suis diris euincebat uocibus. Itaque Christi seruus sacrum incepturus canonem, non ualens huiusmodi pati inquietudinem, utpote ad Deum totam directurus mentem, a longe signo crucis edito, manu indixit silentium; et citius dicto obmutuit demonium, et homo, uinculis solutus, sospes cunctis admirantibus domum propriam repedauit.

uI. Romam reuersus. Scyphum fractum restituit.  In Apuliam uadit. Clinicam sanat. Concilium Sipontinum. Romam reuertitur.---Romam igitur rediens,  plebem de sua diutina absentia mestam letificauit; ubi superna gratia eius mirabile meritum omnibus publicauit. Siquidem predictus Herimarus abbas cenobii sancti Remigii Remorum pontificis, ei quemdam scyphum pretiosi mazeris  ob sui memoriam obtulerat, quem uir sanctus pro caritate dantis in proprios usus sibi seruari constituerat. Sed quadam uice minister, ei potum daturus, in multas partes casu confractum repererat. Cuius particulas electus Domini quocunque erant sibi deferri precepit, et nichil tale futurum suspicatus, cunctas suo loco quasi delectando reposuit, astantibusque letabundus dixit: Potens est Omnipotentis maiestas in pristinam integritatem has restituere fracturas. Quo dicto, protinus consolidate sunt partes, ita ut  ad memoriam facti signum fracture ad instar subtilissimi capilli circumquaque appareret; sed, quod magis mirum erat, nichil intra positi liquoris efflueret. Huius rei adest testis congruus, uenerandus Hugo iam dictus Chrysopoleos archiepiscopus, qui cum lacrymis se presentem adfuisse testatur, et deuoto furto se illud uas sancto uiro abstulisse letatur. Semper autem memor officii sibi a Deo commissi, ut »fidelis seruus et prudens in tempore dispensans mensuram tritici,« iter sumpsit peragraturus fines Apulie, ut Christianam repararet religionem, que ibidem uidebatur pene deperisse, maximeque inter accolas regionis et Normannos concordiam componere satagens, quos dudum adiutores contra exteras gentes susceperant principes  regni, sed tunc seuissimos tyrannos ac patrie uastatores non sponte sustinebant. In hoc ergo sancto opere sollicite intentus uenit Beneuentum, ubi aliquandiu commoratus, cuidam clinice  diuina preeunte gratia uitale prebuit auxilium. Nam per annos fere quindecim diutino confecta languore, de proprio grabato, nisi aliorum deportata manibus, nequibat exire; ita cuncta eius membra paralysis erant dissoluta egritudine. Cui per reuelationem ostensum est ut de lympha qua beatus pastor sacras abluerat manus et post celebrationem missarum hauriret, et absque mora sospitatem reciperet. Qua impetrata atque cum fideli spe hausta, in crastinum sospes sacra missarum solemnia adiit, Deo sanctoque pontifici gratias redditura. Itaque  zelo sancte religionis feruens presul uenerandus, apud Sipontum habito concilio, duos deposuit ab  officio archiepiscopatus, qui cum mercede sanctum assumpserant ministerium, uitio elationis unus ambiens precellere alterum. Inde repetito gressu Romam rediit, ubi superna admonitus reuelatione beatum Gerardum sue sedis, Leucorum uidelicet, olim presulem in numero sanctorum computandum statuit. Eodemque anno in patriam regressus, ipsius sanctos artus cum summa gloria transtulit. Que omnia dilucide sunt exarata in eiusdem uita  et miraculis.

uII. Episcopus ipsi contradicens punitur. Item et Rauennensis.---Erat autem huic uiro Dei non modica concertatio contra peruasores rerum sancte Romane sedis, maximeque contra Rauennatem episcopum, spiritu repletum contumacie et rebellionis;  cui nonnulli fauebant palatini, glorie inuidentes domni apostolici. Quorum caput in fomento discordie erat Nizo  episcopus Frisingie, super quem diuina uirtus huiusmodi horrendam ultionem dignata est ostendere. Nam pro responsis imperialibus in Italiam directus, Rauennam deuenit, et in fauorem Rauennatis detrectatoria uerba contra hunc beatum proferre cepit, inter que, ducto sub gutture digito, ad hec blasphema prorupit: Hoc guttur gladio abscindatur, nisi eum deponi fecero ab honore apostolatus. Quo dicto, eodem memento ipsum intolerabilis dolor guttur inuasit, et impenitens die tertio uitam obiit. Archiepiscopus autem Rauennatium ob incorrigibilem presumptionem est a sancto papa anathematizatus. Ideoque imperiali iussu  Ausburgiam uocatus, cum iustitia redditis que iniuste peruaserat, absolutionem est petere coactus. Quia cum licet corde contumaci ante pedes sancti stratus iaceret, cunctusque cetus presentium pontificum ei absolutionem peterent, ait uir beatus: »Secundum eius deuotionem tribuat illi omnipotens cunctorum scelerum absolutionem.« Ille uero surgens, cum subsannatorie subrideret adhuc superbia lumidus, uenerandus pastor in lacrymas resolutus, inquit secreto circumstantibus: »Heu! mortuus est miser iste.« Nec mora; ille languore corripitur, et uix in patriam reuectus, uita et honore, quo tumebat celeriter priuatur.

uIII. Leo demoniacam liberat. Udonem sibi Tulli substituit. Hungaros imperatori reconciliare tentat.  Futura mala preuidit.---Concilium Mantue. Mortui loca sacra uisitantes.---Magnificus autem pastor Romanam reuisens sedem, dum paschalibus solemniis apud sanctum Laurentium esset celebraturus diuini sacramenti oblationem, inter sacra missarum solemnia ei quamdam obtulerunt mulierem que, plena demonio, sanam amiserat mentem. Quam incessanter debacchantem cernens, fremitumque circumstantium ac eam uinctam trahi non ferens,  econtra uexillo cruxis edito, omnes a longe stare precepit; sed illam mox immundus peruasor reliquit, et sana mente incolumis ad propria repedauit. Sollicitus autem de salute animarum primum sibi specialiter commissarum, Rome positus uenerabilem primicerium Udonem  elegit sibi successorem sancte sedis Leucorum, atque ad eum sibi subrogandum imperiali maiestati proprium direxit legatum. Si quidem, ob bonorum morum honestatem sancteque religionis feruorem et pie deuotionis intentionisque deuotionem, illum hoc officio dignum iudicabat, et paterno eum amplectens affectu proprium filium uocitabat. Sperabat quoque eius prudentia, qua in diuinis humanisque affluenter pollet, perfici posse, si quid minus plene peregisset in sue  primitiue sedis augmentatione. Quod etiam nunc ex plurima parte fit, Christi annuente suffragio, et, ut uere credimus, in dies erga Dominum accrescet eius sancta deuotio. Sed nunc eius laudibus supersedendum, quia omnis laus in fine securius cantabitur. Non modicus quoque ei inerat feruor in augenda republica. Idcirco Hungarie principes, a Romano nuper imperio dissidentes, multiplicibus legatis adierat, ne detrectarent solita subiectione imperatori prisca persoluere tributa, quod et consenserant, si preteritorum commissorum eis concederetur indulgentia. Quapropter sancta commonente pietate coactus est tertio antiquam patriam repetere, et, pro reorum miseratione qui contra imperium mouerant bellum, persuasoriis precibus imperiales  aures expetere. Sed quia factione quorumdam curialium qui felicibus sancti uiri inuidebant actibus, sunt Augusti aures obturate precibus domni Apostolici, ideo Romana respublica subiectionem regni Hungarie perdidit, et adhuc dolet finitima patrie predis et incendiis deuastari. Dum autem pro regni pace sollicite laborans ibidem aliquandiu moraretur, diuina predestinatio ei in somnis reuelare uoluit quid sibi futurum portenderetur. Nam uidebatur sibi quod, stans in edito, familiares suos ad se de periculo confugientes reciperet, eisque sub pluuiali ueste, que cappa uocitatur, inclusis, sanguine eorum sibi uestes infici conspiceret. Qua uisione certus redditus mestitudinem sibi suisque affuturam, et, sicut triticum in area Domini recondendum,  ad tentationem sese preparat sustinendam. Itaque repedans in Italiam, concilium apud Mantuam habendum constituit. Quod factio quorumdam pontificum seueritatem eius iusti iudicii timentium perturbauit. Nam familie eorum fautrices scelerum, subitum contra domni apostolici familiam mouerunt tumultum, secure astantem ante basilicam in qua publicum habebatur concilium, ita ut uir sanctus cogeretur a medio consessu surgere, et ante portam  ad sedandum strepitum procedere. Cuius presentiam non reueriti Deo odibiles, eo magis magisque in nequitia pertinaces, nitebantur ad eum exarmatos confugientes ante oculos ipsius confodere, et a ualuis ecclesie, ne ibi tutarentur, repellere, ita ut impetus sagittarum et saxorum circum eiusdem sancti aures et ora uolitaret, atque quosdam eius ueste defendi cupientes uulneraret. Qui tumultus admodum difficulter sedatus, ceptum rigorem concilii imperfectum cegit relinqui. Sed in crastinum cuncti huius seditionis incentores, seuera examinatione damnandi, a piissimo patre sunt misericordi indulgentia absoluti, ne uideretur causa ultionis asperitatem in eos exercere iudicii. uidetur etiam indignum sub sera obliuionis obcludere quod, eius  temporibus, ad diuinam laudem apud Narniam gestum refertur memorabile. Cuius rei testes uisorii, a minimo usque ad maximum, cuncti illius urbis dicuntur exstitisse. Nam biennio antequam ibidem hic uenerandus papa Dominicum celebraret natalitium, contigit quodam die estiuo tempore infinitam multitudinem iuxta eadem menia habere transitum. Eius terrore attonita uniuersa plebs muros ascendit, quasi ob capiende ciuitatis defensaculum. Que multitudo infinitum terre spatium, quantum humanus posset comprehendere uisus, implebat, et pre celeri gradu orientem uersus transcurrebat. uidebantur autem cuncti miro candore habitus, uultusque ac capitis canitie uenerandi, pene consimilis forme qualitate decori. Quod mirandum omnes a  muris urbis aspectantes stupidos reddidit, et a primo mane usque ad horam nonam excurrere non destitit. Sole autem declinante, cepit illa admiranda multitudo paulatim rarescere. Unus quoque ex muro spectantium fidentior reliquis, ausus est extra procedere, et e uicino cum tremore astans spectabat, si quem eorum posset cognoscere. Tunc inter extremos uidet quemdam sibi olim familiarem, ipsius urbis ciuem, boni testimonii et deuote mentis hominem, qui iam non diu presentis uite excurrerat finem. Quem cum diuina adiuratione nomine tenus appellans ad se uocitauit, et que esset illa tanta multitudo sibi manifestari depoposcit. Cui inquit: »Licet sis indignus diuina mysteria cognoscere, tamen noueris nos peccatrices animas, adhuc immeritas  celestis regni gaudia possidere, uice penitentie loca sancta continuatim circuire, et nunc de Sancti Martini Maiori Monasterio uenientes, ad beate Dei genitricis Marie cenobium in Farfa  iter agere.« Quo dicto disparuit, ac nimio illum terrore confectum reliquit, quique integro anno languens recubuit in lecto, et hec eadem domno apostolico retulit ore proprio

 IX. Heresis Fermentaceorum. Contra eam Leo scribit. Nicetas Pectoratus resipiscit. Michel episcopus C. P. excommunicatur.---Ea tempestate orta est heresis Fermentaceorum, que calumniatur sanctam Romanam sedem, imo omnem Latinam et Occidentalem Ecclesiam, de azymis uiuificum Deo offerre sacrificium. Quam calumniam etiam scripto ediderunt episcopi, Michel  Constantinopolitanus et Leo Acridanus, peruicaciter exhalantes pestiferas mephites contra sanctam et apostolicam fidem. Hec quidem calumnia Greco sermone edita, et Ioanni Tranensi episcopo, in suggillarionem omnium Latinorum directa, cum fuisset Trani exhibita fratri Humberto  sancte ecclesie Silue Candide episcopo, in Latinum est translata eius studio, atque  delata domno pape Leoni nono. Itaque gloriosus apostolicus libellum composuit luculentissimum aduersus iam dictas presumptiones et nimias uanitates eorum, conatus illos ad uiam ueritatis adducere; sed postmodum incorrectos ecclesiastico damnauit anathemate. Predictus etiam frater Humbertus edidit contra eorum putida scripta responsionem instar dialogi, ab ipso Latine scriptam apocrisiariatus sui tempore Constantinopoli, et iussu imperatoris religiosi et orthodoxi Constantini Monomachi Grece editam, sub nominibus Constantinopolitani, et Romani, anno Domini millesimo quinquagesimo quarto. Domnus quoque Fredericus tunc cancellarius, post a Deo electus Romane sedis apostolicus  , inuectiue respondit quibusdam obiectionibus,  quas ediderat Niceta monachus Constantinopolitanus, qui et Pectoratus, contra Latinam Ecclesiam; quem libellum titulauerat: De Azymo, de Sabbato, et de nuptiis sacerdotum. Que inuectio de Latino translata, et publice coram predicto imperatore est recitata, idemque Niceta coactus est damnare et comburere sua scripta, habita disputatione apud monasterium Studii in urbe Constantinopolitana. Siquidem gloriosus apostolicus direxorat Constantinopolim sancte Romane sedis apocrisiarios, prefatum scilicet Humbertum, et Petrum Amalfitanorum archiepiscopum, Fredericum quoque tunc diaconum et cancellarium. A quibus Niceta cupiens perfectam suarum propositionum solutionem, iterum sponte anathematizauit omnia dicta et facta  uel tentata aduersus primam et apostolicam sedem; sicque ab eis in communionem receptus, effectus est eorum familiaris amicus. Michele autem Constantinopolitano episcopo presentiam illorum et colloquium deuitante, atque in stultitia sua perseuerante, prefati nuntii domni apostolici adierunt ecclesiam sancte Sophie, et super eius obstinatione  conquesti, clero ex more ad missas preparato, iam hora tertia die sabbati chartam excommunicationis super principale altare deposuerunt, sub oculis presentis cleri et populi. Inde mox egressi, etiam puluerem pedum suorum excussere in testimonium illis, iuxta dictum Euangelii , proclamantes: uideat Deus et iudicet . Hinc ordinatis ecclesiis Latinorum intra ipsam Constantinopolim, et anathematizatis cunctis qui deinceps communicarent ex manu Greci Romanum sacrificium uituperantis, accepta orthodoxi imperatoris licentia, in osculo pacis cum donis imperialibus sancto Petro sibique collatis, alacres sunt reuersi. Itaque imperator aduersus Michelem commotus, quod ad concilium in sui presentia et nuntiorum  domni apostolici uenire detrectauerit, imo seditionem uulgi contra eum incitauerit, amicos et affines ipsius honoribus priuatos a palatio eliminauit, contraque ipsum usque in finem graues iras retinuit.

X. Expeditio in Nortmannos. Nortmannorum seuitia.---Interea piissimus pastor sollicitus pro ouibus sibi a Deo creditis, ac clementi condolens affectu inaudite afflictioni Apuleie gentis, collecto aliquanto comitatu, rursum mouit iter uersus Beneuentum, nisus omnimodis Normannorum seuissimum mitigare impetum. Non est nostrum lacrymosis expendere uerbis quid sibi in hoc itinere contigerit, dum ipse breui scripto  imperatori Constantinopolitano cuncta intimauerit. Ait enim inter alia: »Illa sollicitudine, qua  omnibus Ecclesiis debeo inuigilare, uidens indisciplinatam et alienam gentem Normannorum crudeli et inaudita rabie et plusquam pagana impietate aduersus Ecclesiam Dei insurgere, passim Christianos trucidare, et nonnullos nouis horribilibusque tormentis usque ad defectionem anime affligere, nec infanti aut seni seu feminee fragilitati aliquo humanitatis respectu parcere, nec inter sanctum et profanum aliquam distantiam habere, sanctorum basilicas spoliare, incendere et ad solum usque diruere, sepissime peruersitatem eius redargui; commonui, obsecraui, predicaui; opportune importuneque institi; terrorem diuine et humane uindicte denuntiaui. Sed quia, sicut Sapiens ait: Nemo potest corrigere quem Deus despexerit ; et: »Stultus uerbis non corrigitur ,«  adeo obstinata et obdurata eius malitia permansit, ut de die in diem adderet peiora pessimis. Unde non tantum exteriora bona pro liberatione ouium Christi cupiens impendere, sed superimpendi ipse peroptans, uisum est mihi ad testimonium nequitie ipsorum nichil sic expedire ad repressionem contumacie  quam humanam defensionem undecunque attrahendam fore, audiens ab Apostolo principes non sine causa gladium portare, sed ministros. Dei esse, uindices in ira omni operanti malum, et quia principes  non sunt timore boni operis sed mali ; et reges atque principes missos a Deo ad uindictam malefactorum . Suffultus ergo comitatu, qualem temporis breuitas et imminens necessitas permisit, gloriosi ducis et magistri Argyrii fidelissimi tui colloquium et consilium expetendum censui, non ut cuiusque Normannorum, seu aliquorum hominum interitum optarem aut mortem tractarem, sed ut saltem humano terrore resipiscerent, qui diuina iudicia minime formidant. Interea nobis eorum pertinaciam salutari admonitione frangere tentantibus, et illis ex aduerso omnem subiectionem ficte pollicentibus, repentino impetu comitatum nostrum aggrediuntur; sed et adhuc de uictoria sua potius tristantur quam letantur. Sicut  enim tua pietas scribere curauit ad nostram consolationem, pro ista sua presumptione maiorem in proximo exspectant sibi superuenturam indignationem, post illam quam experti sunt sue caterue diminutionem. Nos quoque, diuinum adiutorium affore et humanum non defore confidentes, ab hac nostra intentione liberande Christianitatis non deficiemus, nec dabimus requiem temporibus nostris , nisi cum requie sancte Ecclesie periclitantis.« Et hec quidem domnus apostolicus.

XI. Per medios hostes papa transit illesus. Occisorum funera curat.---Itaque pessima gens Normannorum, peracta cede familie mitissimi pape, non sine magno detrimento suorum, aggreditur oppidum, Ciuitatulam cognominatum, ubi idem beatus, ignarus  eorum que acta erant, tardantem suum exspectabat comitatum. Qui cum imminentes hostes cerneret et quid suis contigisset intelligeret, cum ea que sibi remanserat clericorum frequentia ceptum iter uersus Beneuentum arripuit, et cunctis hostibus attonitis, quasi leo confidens, absque terrore per medium illorum transiit. Ergo tam admirandam perpendentes confidentiam, mutatis animis, in eius sunt conuersi obsequelam; cuius osculantes uestigia sibi immeritam deposcebant indulgentiam. Quibus uir sanctus, pauca locutus pro tempore, ipsis deseruientibus studuit funera cesorum honorifice procurare, tumulans ea in uicina ecclesia ab antiquo diruta tempore. Et quoniam pro fide Christi afflicteque gentis liberatione deuotam mortem uoluerunt  subire, multiplicibus reuelationibus monstrauit eos diuina gratia in celesti regno perenniter gaudere. Nam et ipsi diuersis modis sese ostenderunt Christi fidelibus, dicentes se non esse lugendos exsequiis funebribus, imo in superna gloria sanctis coniunctos martyribus. Ab eisdem quoque illorum interfectoribus super ipsos restructa uenusto opere basilica ac concione Deo seruientium ibidem aggregata, omnipotentissima Dei uirtus multa per eos exercet miraculorum insignia. Ferocissima uero gens Normannorum  his exterrita gestis, crudelitate deposita, populos, quibus cohabitabat, ex tunc ut compatriotas amicabilius tractauit, ac uenerabili pape, quoad uixit, in omni subiectione fideliter deseruiuit.

XII. Eius pia exercitia. Scripturam sacram Grece addiscit.---Eximius autem pastor Beneuentum ueniens, ipsis Normannis etiam iniussis per totum iter obsequialiter illum comitantibus, non modico illic anni spatio est commoratus, semetipsum sanctis exercens uirtutibus, patientia, uigiliis, ieiuniis et orationibus. Siquidem omnem lecti mollitiem refugiebat, sed, sumpto ad carnem cilicio et tapeti terre instrato recubans, capiti lapide apposito, nocturnis horis paululum somni insumebat, reliquumque noctis spatium cum integri decantatione Psalterii ac innumera  genuum inflexione excurrebat. Idem quoque Psalterium per singulos repetens dies cum oblatione diuini sacrificii, cursum multiplicium orationum indefesse transigebat. Illud etiam erat in eo mirandum quod, ultra quinquagenarius, tanto feruebat studio ut diuinarum lectionem Scripturarum Greco addisceret eloquio. Et quoniam uisceribus pietatis et misericordie supra quam credi potest affluebat, innumera pauperum multitudo indefesse ad eius largitatem accurrebat, quibus absque discretione necessaria ministrabat.

XIII. Leprosum in suo lecto collocat. Demoniacam liberat.---His itaque piis insistens actibus, dum quodam sero cuncta eius familia causa nocturni secessisset soporis, ipse preuio lumine cum puero deambulabat  per uacuum sui palatii spatium, uiditque in angulo iacentem leprosum scissis panniculis ac ulceribus obsitum, lurida putredine tabidum, qui, nimia pressus egritudine, nequibat gressum mouere uixque poterat ex effeto corpore uerba proferre. Cui uenerandus pater genibus affixis diu est familiariter locutus, et propriis inuolutum uestibus suis intulit humeris ad lectum qui sibi pontificali more fuerat preparatus; intrinsecusque ianuis obseratis ac ministro soporato, ipse solite institit psalmodie in uicino oratorio. Demum post diutinam horam assueto usu humi cubaturus rediit, leprosum quem exstructo locauerat toro minime reperit, excitatum puerum interrogat quorsum pauper abierit. Ille attonitus  cunctos circuit angulos domus, ostiorum sollicite tentat aditus, sed omnia inueniens obserata, cum summa admiratione regreditur. Hoc ergo facto stupidus domnus apostolicus dat fessa soporifere quieti membra, et nescio quid diuini in somnis cernens, mane puero cum terrifica admiratione imperat ne cui, quoad uiueret, ullo modo panderet quod actum fuerat. Credo, illi in somnis Christus, ut beato Martino pontifici, eius indutus uestibus apparuit, aut uelut Martyrius monachus  , leprosum de suis exsilientium ulnis celum ascendere uidit, et causa humilitatis, ne sibi pro humana laude uirus  subreperet superbie, hoc uoluit latere miraculum: tamen non absque re sub tanta comminatione iussit huiusmodi celari factum. Rursus quodam die ibidem solus cum solo clerico sancte psalmodie insistebat, cum ecce quidam rusticus secum insanam deducens filiam aduenerat; quam multoties pessimo torqueri demonio suspiriose clamabat, eiusque meritis liberari cum lacrymis deposcebat. Cuius precibus pius pater diutius nitens contradicere, iussit eum sanctorum suffragia, quorum innumere ibi continentur reliquie, supplici uoto exorare. Sed rusticus in proposito obstinatus, imo in solide fidei stabilite firmatus, dicebat se exinde non recessurum donec eius benedictione diuinum promereretur auxilium. Itaque uir  sanctus, ipsius importunitate deuictus, granum salis in proximo repertum benedixit ac in os puelle cum diuini inuocatione nominis proiecit; moxque, demone cum purulento expulso sanguine, letus pater cum sospite filia domum repedauit. Possent autem de hoc sancto plurima admiranda referri, sed studioso est cedendum lectori, uel incredulo auditori, ideoque breui eius memorantes transitum, finem cepto imponamus operi.

XIu. Incidit in morbum Beneuenti. Romam uenit. Deducitur ad oratorium sancti Petri. Oleo sacro et Eucaristia munitur. Obit. Sepelitur.---Boni ergo certaminis cursu consummato, abundantiori superne beatitudinis in dies estuabat desiderio, et tanquam cum Paulo diceret: Mihi mundus crucifixus est, et  ego mundo , sic funditus curis huius uite curabat abrenuntiare, ut in corpore adhuc positus uideretur beatam angelice conuersationis puritatem exercere. Pro defunctorum quoque requie incorruptorum sacramentorum celebrationi solito frequentius inuigilabat. Et quanquam hic labor ei fuisset precipuus toto tempore sui incolatus, feruentiori tamen studio et copiosiore uotorum numero insistebat tam glorioso operi circa diem sui obitus. Et quoniam diuinitatis prouidentia, tum indulgendo, tum uerberando operatur salutem sibi obsequentium, ad uirtutis cumulum eum adeo flagellauit afflictione salutifera ut, perdito omnis cibi desiderio, irrepentis morbi dolor eum continuare cogeret que  olim sponte exercebat ieiunia, solius lymphe poculo marcido corpori prebente sustentacula. Interea euoluto anni orbe, instabat eius ordinationis dies anniuersarius, in quo solito deuotius quotannis Christo piis insistebat precibus. Quamuis itaque languoris inualescens molestia fatigati diuinis operibus corporis iam debilitaret precordia, Spiritu sancto tamen roboratus, a quo totus eius uite dirigebatur cursus, cum apostolice dignitatis honore eo die missarum celebrans solemnia, Beneuentanos, cum quibus tunc morabatur, gratifice affabilitatis exhilarauit letitia. Et hoc fuit ultimum  in diuinis sacramentis obsequium, quasi uiuificis ualedicens mysteriis, quibus semper se prebuerat dignum. Certificatus autem de sue uocationis termino, Romam se ferri fecit lectice uehiculo. In quo itinere sic eum conciliauit diuinitas non solum suis, uerum etiam his qui nuper fuerant inimici, ut copiosa manus Normannorum, quos supra retulimus diu cum hoc uiro habuisse dissidium, totius animi sincerissima deuotione se inuicem preuenirent ad eius obsequium. Et decebat utique fortissimum defensorem Christiane religionis ut, regis sui Christi aditurus palatia, deduceretur nobili triumpho uictorie, preeunte scilicet hostium iam subiugatorum mansuefacta multitudine. Aliquantulum ergo commoratus in Lateranensi palatio, prestolabatur quid  de se statueret interni Iudicis clementissima dispositio. Beatus autem Petrus, non immemor diutini sudoris quo sibi in regendo ouili Ecclesie adfuerat cooperator hic uir memorabilis, eum sibi uicinius deliberauit coniungere, utpote participem futurum magnifici honoris et glorie quam summi Pastoris preeunte gratia Romane impertiuit Ecclesie. Diuina itaque reuelatione est edoctus quod non alias eum remaneret carnis resolutio, nisi in locis beati Petri uicinis oratorio. Nec mora: gratulabundus super tali uisione, seque intelligens uocari diuini respectus miseratione, lectica denuo subuectus, oratorium beati Petri est ingressus. Ibi ex imo cordis fundo lacrymis permanantibus, ad Deum extendens puram mentem cum manibus, diutissime clementiam Domini  secretis inuocauit precibus. Dein delatus in uicinam episcopii domum, uisitatus est frequentia fidelium summe dilectionis gratia ad eum confluentium. Quorum pia consideratio perpendens non diutius cum retinendum carnis ergastulo decreuit ut, quoniam plures episcoporum, abbatum ceterorumque fidelium confluxerant turbe, eis presentibus inungeretur sacri olei liquore. Super quo facto exhilaratus usquequaque munitusque Dominici corporis et sanguinis communione, Teutonica lingua, ut testati sunt qui adfuerunt, tali cum Deo locutus est oratione: »Miserator Domine, omnium Redemptor, unica saluatio, si iudicas expedire oculis tue maiestatis ut adhuc communi utilitati populorum tuorum inseruiam, merear, oro, celeri medicina tue uisitationis  instantis egritudinis euadere molestiam; sin aliud aliquid deliberat tue diuinitatis prouidentia, deprecor, Domine, ut quantocius concedatur mihi exire huius corporis habitaculo. Finitis precibus  astantes respiciens singulis pro sibi exhibito obsequio gratias retulit, fessaque membra ad requiem componens tolerabilius solito se dolorem sentire perhibuit. Credidit circumstantium fidelium multitudo mox eum depositurum carnis exuuias, suspiriosisque singultibus proficiscenti anime competentes soluebat exsequias. Quorum uoces comprimens beatus uir: »Hoc, inquit, quod nunc agitur differte in horam tertiam diei crastine, exspectantes quid de me placeat omnipotentie Dei.« uigilantiori igitur affectione, postero die, adfuit hora tertia copiosa fidelium frequentia, et circa horam nonam, resolutum carne spiritum celosque petentem deducunt commendatione deuotissima. Affluente autem totius Romane plebis multitudine, cum summo honore  eius celebrate sunt exsequie, et, sicut ipse disposuerat, sepultus est iuxta beati pontificis Gregorii altare ante fores ecclesie. Et merito in decore sepulture illi exstat coniunctus quem in diuina religione ac sancte Ecclesie instauratione est fideliter imitatus. Cuius uitam et sanctitatem quidam breui disticho sic est prosecutus:

uictrix Roma dolet nono uiduata Leone,
   Ex multis talem non [al., uix] habitura Patrem.
Exemptus est autem hic uir magnificus ab huius uite laboribus, etate quinquagenarius, anno Incarnationis Dominice millesimo quinquagesimo quinto  , Leucorum episcopatus uigesimo octauo, apostolatus autem sexto. Siquidem Rome sedit annis quinque, adiectis duobus mensibus et nouem  diebus, impleta uisione quam supra de reuelatione calicum retulimus. Nam quinque calices, ei a beato Petro collati, signabant quinquennale eius uite spatium; reliqui tres, sui successoris uictoris triennium; sequens unus, beate memorie Frederici in apostolatu unius anni cursum. Sed quoniam adhuc restant plurima ad dicendum que ad eius tumbam fiunt diuina pietate miracula, Romanis relinquimus exaranda, in quorum diatim ostenduntur presentia. Nostrum est eius merita deuotis precibus exorare, ut uiscera pietatis et misericordie, quibus in presenti abundabat uita, nunc in superna positus gloria nobis dignetur aperire; quatenus, eius sancto suffragio scelerum nostrorum abruptis nexibus, superne  mereamur esse participes glorie, eo annuente qui in sanctis suis facit mirabilia, a quibus etiam sibi cantatur laus et gratiarum actio in secula seculorum. Amen.





DE OBITU S. LEONIS PAPAE IX.


 I. Auctoris etas.---Anno millesimo quinquagesimo quarto ab Incarnatione Domini nostri Iesu Christi, indictione uII secundum Arnicam, XIII Kal. Maias, depositione exsultemus beati patris nostri Leonis pape IX, regnante Henrico imperatore filio Conradi imperatoris Rome. Ad laudem et gloriam Domini nostri Saluatoris Iesu Christi et Leonis pape certamus hunc intimare laborem certaminis, quod oculis nostris uidimus, omnis presbyter et diaconus et cuncti catholici Romane Ecclesie. Sepe uidimus in eius uita multas eleemosymas largientem hospitibus, pauperibus, ciuibus et peregrinis, ita ut thesauros Ecclesie et cuncta que habere poterat, plurimam partem uiduis et orphanis et Deum timentibus erogaret. Propterea Romanorum perfidia contra eum murmur  et bella suscitabant. uerum ut inexpugnabilem murum sue Ecclesie Dominus contra dementes hereticos erigeret, huic uiro in litterarum studiis plerique catechizati fuerant. Iste almificus Leo humilibus suauiter blanditus est; iste superborum colla confringens; iste derogatoribus sue uite necessarium uictum subministrans, uirginitatem predicans, matrimonia casta defendens, ubicunque exemplis omnium studia erga se, etiam gentilium, conuertit. Ex multis tamen pauca huius sancti uiri in medium proferamus, et precipue ea que imminente eius morte acciderunt.

II. Leo eger clerum adhortatur. Mortem sibi imminere preuidit.---Post multos igitur labores et erumnas, post periculosa bella terroresque et insidias,  que cum matris Ecclesie persecutoribus pro ouibus sibi commissis gesserat, quinto sui pontificatus anno, graui detentus infirmitate, conuocatis ad se diuersarum diecesum episcopis diuersisque ecclesiastici ordinis uiris, ait ad eos: »Fratres cepiscopi, inquit, mei, et matris filii Ecclesie ac corporis mei intima uiscera, quibus Dominus Ecclesiam suam regendam tradidit et ligandi atque soluendi dedit potestatem, uobis Dominicus grex commissus est. Quam ob rem uos enixe deprecor quatenus, memores euangelici sermonis, qui ait: uigilate, quia nescitis qua hora Dominus uester uenturus sit , scientes quod talentum suum multiplicatum fenerator ipse non dimittet: super gregem suum sagaciter uigiletis, ouesque uestras ab incursibus luporam  uiriliter defendatis. Quam excusationem ergo, fratres karissimi, habere poterit, qui Dominicam ouem, quam ipse Dominus humeris suis dignatus est ponere, negligenter perdiderit? uigilate itaque, precor, et cuius sitis dispensatores ostendite; me  quoque, quem Dominus indignum sue Ecclesie beati Petri uicarium fecit, uestre fraternitati commendo. Nam mee resolutionis prope est tempus. Dominus enim me de hac uita uocare dignatus est. Nocte siquidem preterita celestem patriam in uisione uidi; cumque obstupescerem, ostensi sunt mihi inter cetera fratres illi qui in Apulie finibus pro Christi Ecclesia occisi sunt inter martyres coronati; qui cum mihi una uoce dicerent: »ueni, et mane nobiscum, per te enim hanc recepimus beatitudinem,« ex alia parte uox quedam intonuit, dicens: »Nequaquam nunc, sed infra triduum huic sociaberis collegio: hic est locus tuus et sedes parata.« Dum hec et his similia prosequerentur ciues superni, sancta uisio recessit. Quamobrem triduo me, fratres,  precor, sustinete, et quod dico indubitanter ne me uidebitis.« His dictis precepit cunctis ut recederent suisque necessitatibus prouiderent, erat enim prope nox. Accepta itaque licentia, quidam abierunt; alii uero, quibus feruentior inerat amor, eadem nocte cum eo perseuerantes permanserunt, qui postea ceteris referebant, dicentes illum per totam noctem solo tenus prostratum in oratione permansisse.

III. In ecclesiam defertur. Deum precatur. Humanam miseriam exponit. Se monachum fuisse declarat.---Mane autem facto, conuenientibus cunctis, uir uenerabilis sarcophagum, quod sibi preparauerat, et se quoque in loco deferri in ecclesiam beati Petri precepit. Quod uidentes Romani, estimantes illum  mortuum esse, Lateranense adeunt palatium, quatenus more solito omnem illius diriperent supellectilem; sed tanta fuerunt sancti merita ut nulli quidem intrandi permitteretur facultas. Interea uenerabilis uir, cupiens iam dissolui et esse cum Christo , cunctis qui aderant salutifera uerba et omni dulcedine plena non cessabat proferre. De quibus disputare per singula, quia ad alia festinantes tendimus miracula enarranda, abstinemus. Cumque finem fecisset loquendi, intuens signum salutis, magis quam antea precibus effusis, omnibus qui aderant absolutione facta delicta dimisit, si tamen eius precepta que prius dederat, obseruare curarent. His ita peractis, intuens in celum iterum fudit orationem: »Domine, inquit, Iesu Christe, qui solus  es pastor bonus, et cui omnis creatura deseruit, tu dixisti: Querite et inuenietis, petite et accipietis ; exaudi me propitius famulum tuum pro Ecclesia tua, cui indignum me uice apostoli tui Petri preesse uoluisti. Tibi, Domine, eam commendo,  illam defende inexpugnabili muro tue protectionis, et ab ea repelle omne schisma omnemque hereticorum perfidiam, quatenus tibi uero Deo fideliter seruiant. Custodi et protege eam ab omnibus inimicorum insidiis, ne dedigneris, pro qua sanguinem tuum pretiosissimum fudisti. Si quos etiam pro tua fide ligatos uel excommunicatos ab ea crudelius separaui, tu clementissime, precor, absolue.« Cumque complesset orationem, tante suauitatis odor de beati Petri altari exire cepit ut cuncta superare uideretur aromata. Transacto denique unius hore spatio, precepit sibi panem et uinum afferri. Quibus oblatis, gratias agens benedixit; et comedens quantum tribus uicibus potuit ore suscipere, reliquum ceteris pro benedictione distribuit. Quo facto perrexit  ad tumbam quam in ecclesiam deferri preceperat. Quam intuens lacrymabiliter: »uidete, inquit, fratres mei, quam uilis quamque fragilis et transitoria sit humana gloria. uidete, inquam, et unusquisque uestrum qui in fragilis mundi fulget honoribus me semper in exemplum et pre oculis habeat. Considerate omnes quam uersatilis sit humane sortis conditio. Ego qui ex nichilo propemodum ad humane glorie fastigium euectus [sum], ab hoc nunc iterum fere ad nichilum sum redigendus. Cellam quam monachus incolui in spatiosissima palatia iamdudum uidi conuersam: modo ad huius sarcophagi angustias iterum est remeandum. Respicite, inquam, quomodo post splendidas uestes aranearum telis sim cooperiendus, et iamiam in uermium escam  destinandus. Hodie uobiscum caro et sanguis sum, eras conuertar in cinerem.« Deinde ad sepulcri lapidem conuersus, flebili admodum uoce hec uerba protulit: »Benedictus sis inter lapides. Benedicat te, qui te ex nichilo fecit, et mee terre ac corporis uoluit esse custodem. Sis, precor, mihi fidissima petra, ut, quemadmodum supra apostolicum lapidem suam firmauit Christus Ecclesiam, sic mihi contingat usque ad diem iudicii te meorum ossium fidum habere custodem, ut in die illa, cum districtus Iudex uenerit, meo ac tuo me reddas Creatori.« Hec illo dicente, omnis que astabat multitudo conuersa est in planctum. Quibus ille ait: »Sufficit, inquit, fratres mei, quod hucusque hodie mecum perseuerastis. Ite iam unusquisque ad uestra, et cras mane ad me  uenite, ut quid futurum sit uideatis.« Dictum factumque est. Ipse uero nocte in oratione prostratus totam duxit insomnem.

Iu. Inuisitur a SS. Petro et Paulo. Obit.---Hora autem appropinquante matutinali, cadentibus de celo iam stellis, ipsi qui aderant labore, ut in tali negotio, fatigati et uigiliis, somno irruente, parca dederunt membra quieti; quibus nec uere uigilantibus nec omnino dormientibus, apparuerunt duo uiri in uestibus albis cum eo loquentes, et nescio quid scribentes. Cum autem illi qui aderant subtiliter perquirerent quinam essent illi qui in tali hora suo molesti essent domino, in ipsa ostensum est eis uisione illos apostolos Petrum et Paulum fuisse.  Interea sol apparuit terris, et delectabilis uisio recepta est in celis. Mane igitur facto conuenientibus cunctis, uenerabilis uir, diem prestolans extremum, in ecclesiam beati Petri se iterum deferri precepit. Quod cum factum esset, prostratus ante altare, diutius cum lacrymis secum orauit. Completa igitur oratione, suum rediens ad lectum, commonere populum, prout poterat, non desinebat; sed quia hora extrema iam appropinquabat, conuocatis ad se episcopis, confessionem fecit, ac signum crucis sibi imponens celestibus sacramentis se muniuit. Quo facto, silentium petens, ut parum quid somni acciperet in lectum caput declinans, hora quasi dimidia quieuit, atque in ipso pacis somno illa sanctissima anima carne soluta est. In cuius obsequio Beati  Petri cymbalum a semetipso nullo cogente sonare cepit.

u. Demoniacam liberat.---Altera igitur post eius obitum die, quedam mulier demonio plena, de longinquis partibus ad limina beati Petri et Pauli adducta est; cumque ad beati Leonis tumulum duceretur, inter cetera per os eius demon clamauit, dicens: »O Leo, o Leo, cur me de sede mea catenis igneis retrahis?« Unde unus de circumstantibus episcopis ait ad cum: »Adiuro te per uerum eternumque Deum ac iudicem, ut dicas mihi si Leo, de quo dicis, cum sanctis ueraciter sanctum possideat locum?« Cui demon tanto contristatus sacramento, mentiri non audens, licet inuitus respondit: »uere, inquit, inter sanctos coronatus sanctum ac uenerabilem  obtinet locum; per quem de hac quam nouem annis et duobus mensibus possedi domo uobis uidentibus sum eiiciendus.« Cumque hoc dixisset, una de circumstantibus mulier, audacior ceteris, ut mos est feminarum, dedita uerbositati, in huiusmodi fere deridens prorupit uerba: »Quacunque hora Leo eiecerit de corpore isto demonia, ego regina ero; et insuper, eos quos ipse interficere fecit ad uitam reuocabo.« Mira Dei uirtus! uix hec locuta fuerat cum demon, altera dimissa, eam crudeliter uexare cepit. Sicque factum est ut que ad sancti corpus supplex uenerat, recepta sanitate, sospes ad propria remearet; que uero uerba derisoria proferre est ausa, meritam incurreret penam, et iusto Dei iudicio alterius iam liberate inde asportaret mala. Ex  eo tempore Leonis nomen claruit, et ingens timor uniuersos inuasit. Sed quis beati Leonis cuncta ualeat euoluere miracula? qui hoc perficere conabitur, prius eum tempus desinet quam materia. Hoc tamen unum, quod dicturus sum, de multis reticendum esse non arbitror.

uI. Item aliam.---His igitur peractis, populus perseuerans iam assueta Leonis exspectabat miracula; et quod deuota prestolabatur mente, perpetratum sine mora conspiciebat in opere. Nam eadem fere hora demon per os mulieris de qua iam dictum est clamare cepit ac dicere: »Heu! heu! Leo, cur iterum de hac domo me eiicis? nonne te eam mihi donante possideo? cur tam cito mutaris?  Nimis turpe est, quam iam dudum dedisti, tam cito mutare sententiam.« Tunc unus de episcopis adiurans eum, ait: »Quomodo, scelerate, scis quod hodie sis ab hac muliere reuocandus et eiiciendus?« Cui demon respondit: »Qua hora, inquit, heri muti linguam resoluit, cum Marco  , et Marciano Frequentinensis sedis episcopo Beneuentum perrexit, atque eisdem comitantibus Apuliam petens, in loco quo pugnatum ab eo iam fuerat cum inimicis deuenit; nunc autem huc properat quatenus me hinc eiiciat.« Tunc episcopus, nichil indiscussum relinquens, subiunxit: »Quonam igitur signo eorum poterit deprehendi aduentus?« Cui demon: »In ea quam ad altare pendere uidetis lampade;« et his dictis conticuit. Transactis itaque duarum fere horarum  spatiis, odor mirus factus est per totam beati Petri ecclesiam, ac, uidentibus cunctis, supramemorata lampas altius solito ex se ascendere cepit, et in ea tria luminaria apparuerunt ardere. Quo facto, demon eiulans mulierem aliquantisper uexare cepit, et, ut predixerat, adueniente Leone, suum in se retorquens furorem nusquam comparuit.

uII. Ecclesia in eius honorem Beneuenti.---Longe itaque diuulgata fama miraculorum beatissimi Leonis, Beneuenti cepta est edificari ad eius honorem ecclesia  ut quem Beneuentani ciues uiuum a Normannis carcere detentum aspexerant, iam mortuum et spatiis celestibus perfruentem uenerarentur. Interea accidit ut Nicolaus quidam de castello Molliniana, et Berardus de loco Carrara, quorum  alter perdito brachio dextro, retractis poplitibus et neruis, alter uero frigus et febrim usque ad dysenteriam passus; cum uterque se deferre fecissent ad predictam ecclesiam que construebatur Beneuenti, illico omnium iudicio desperatam recuperarunt sanitatem.  Rusticus quidam ex oppido Ordonum, cum annualiter uotiue festum beati Leonis excoleret, contigit ut pre nimia oppressione laborum quos in agro gerebat, die Dominico, quando festa annuntiantur populo, minime ecclesiam adierat. Erat autem dies festus sancti Leonis in quinta feria sequenti, quod predicto rustico erat incognitum. Ille itaque ualde mane surgens, sumpsit secum unum puerulum quem filium unicum habebat, et securem rostrumque fossorium mox ut applicuit suo agro, dimisit predictum puerulum filium suum ad sarcinam; ille uero fodere anxie cepit; ex alia parte lupus ore aperto tulit filium eius puerulum et fugam arripuit. Quod a longe cernens pater, currere post lupum cepit, hec clamitans: »O sancte Leo, patrone  mi, adiuua me nunc in presenti et redde mihi unicum filium meum.« Que uix locutus fuerat, cum ecce lupus dimisit puerum ita illesum ut in uestimentis nec uestigium quidem appareret dentium lupi in ea parte qua eum lupus arripuerat. Reuersus itaque rusticus ad oppidum, hec omnia narrauit, sentiensque eam ipsam diem esse anniuersariam in memoriam beati Leonis, nouo se astrinxit uoto ad eam quotannis solemniter custodiendam; sicque nedum Beneuenti, sed per totam Apulie oram, celeberrimum euasit Leonis nomen, Deo sic disponente ut his in eisdem locis in quibus, paucis ante annis profligato eius et Ecclesia exercitu, ipse captiuus detentus fuerat, postmodum, ingruente miraculorum eius fama, iidem qui aduersus eum steterant in  prelio, supplices et uenerabundi eius memoriam excolerent, et magis ac magis erga sanctam Ecclesiam fideles se prestarent ad laudem et gloriam omnipotentis Dei, cuius nomen per cuncta secula sit benedictum. Amen.





DE SANCTO LEONE IX PONTIFICE ROMANO COMMENTARIUS.




§ I. Acta uaria scripta, ueneratio sacra: reliquie.


1. Seculum Christi undecimum illustrauit doctrina et sanctitate Leo Papa nonus, ante Pontificatum Romanum Episcopus Tullensis sub Metropoli Treuirensi in Belgica prima, Bruno appellatus, ex nobilissima Dapsburgensi in Alsatia familia prognatus. Res eius gestas libris duobus distinctas scripsit Wibertus, eius apud Tullenses Archidiaconus, qui  in prologo prefatur »se de tanto Presule non tam audita quam uisa, ad edificationem plurimorum transcribere; »utpote quem« benignitas ipsius dignata est familiarius sibi iugiter assistere.« Que uult auctor intelligi de rebus eius ante Pontificatum Romanum in iuuentute et Episcopatu Tullensi gestis, et libro priore indicatis; quas scripsit cum ipse in Pontificatu Romano adhuc uiueret, uolens tunc scribenda  Romanis relinquere que dein Papa Romanus egit. uerum, mutato consilio, postmodum ea libro secundo proposuit. uitam hanc ex Mss. primus edidit Iacobus Sirmondus typis Parisiensibus anno MDCXu. Nos eam pluribus locis auctam et emendatam damus ex duplici codice Ms., altero ex imperiali monasterio S. Maximini prope Treuiros accepto, altero aliunde transmisso, et forsan ex bibliotheca monasterii S. Huberti in Ardenna, ubi scimus extare. Molanus in suis Notis ad Usuardi Martyrologium indicat, »in Gerardi-monte ad S. Adrianum esse uitam eius, per contemporaneum, duobus libris.«

2. Alius, et quidem oculatus testis, descripsit accurate quomodo S. Leo se ultimo triduo preparauit ad felicem obitum: adiungitque illustria et plane  miranda miracula, que intra se ab eius transitu hebdomadas ultra septuaginta ad eius sepulcrum Rome patrata sunt. Damus hec a nobis Florentie anno MDCLXI descripta ex codice Illustrissimi Senatoris Caroli Strozzi, signato num. 690, fol. 201: et in titulo addebatur ea desumpta esse ex Collectione Officiorum Mss. At miracula plura erant in Ms. Hubertino, nobis olim a D. Romualdo Hancart dicti monasterii Priore transmissa, que inde edimus, et sub finem ex prefato Ms. nonnulla supplemus. Ferdinandus Ughellus, tomo uIII Italie sacre, in Beneuentanis Archiepiscopis, pag. 129, ex codice Beneuentano, litteris Longobardicis exarato, dedit eadem de gestis triduo ante obitum, et nonnullis miraculis, sed contractiora, et hinc inde alia phrasi amplificata,  que beneuolus Lector poterit ibidem reperire. Ex dicto tamen tomo Ughelli damus que ibidem continentur de ecclesia S. Leonis Beneuenti post obitum eius erecta, et nonnullis ibidem miraculis patratis: quorum plura subnectimus ex dicto codice Strozziano. Aliquod ex his extractum compendium describi curauimus Rome, a Petro Calo factum, quod omittimus.

3. Inter familiares et fidos amicos habuit »S. Leo Hildebrandum,« postea »Summum Pontificem et Gregorium uII« dictum, qui prefuit Ecclesie ab anno MLXXIII usque ad ann. MLXXXu, quod obiit XXu Maii, ad dictum diem Martyrologio Romano inscriptus. Ab hoc sancto Pontifice accepit nonnulla, que edidit lib. 3 Dialogorum Desiderius Abbas Casinensis,  postea uictor Papa III. Item S. Bruno Astensis, Episcopus Signiensis, uitam aliquam conscripsit S. Leonis IX, inter reliqua opera eius uenetiis anno MDCLI excusam: quam, ne moles excrescat, hic omittimus, cum pauca aliqua ex Actis excerpta, aut a S. Gregorio uII accepta indicentur, quorum in Notis mentionem facimus. »Anselmus monachus Remensis  scripsit itinerarium noni Leonis Pape a Roma in Gallias, ad hoc maxime ut notificaret quanta auctoritate Remis uel in aliis urbibus Synodum celebrarit: quanta iustitia et subtilitate examinauerit causas ecclesiasticas: qua discretione peccantes correxerit: quomodo ei uirtus Dei cooperata sit.«  Sunt ea omnia in tomis Conciliorum edita sub titulo Concilii Remensis anno MXLIX habiti, ex quibus nonnulla inserimus, ceteris omissis, cum istic legi possint; non recensemus alia, et passim nota chronica, aut alios tractatus qui eius meminerunt. Aliquorum suis locis mentionem facimus.

4. Sacra ueneratio cum pio S. Leonis obitu cepit, ob multiplicia que mox contigerunt miracula: inter que recensetur lampas ad illius tumulum sexto post obitum die diuino igne accensa, et sequenti mense cereus de tumba eius acceptus bis ultro accensus. Et non solum Rome sed Beneuenti mox in ueneratione fuit, ubi cepta est ad eius honorem extrui ecclesia, et annuum festum eius publice promulgari et deuote coli. Eius festiuitatem in Ecclesia  Signiensi celebratam fuisse testatur S. Bruno Episcopus Signiensis. Memoria inscripta etiam est antiquis Martyrologiis; ex quibus aliquod Usuardi, sed Remis auctum, unde Molanus suum edidit, in quo sub finem antiquo charactere ista addita sunt ad diem XIX Aprilis: »Eodem die apud Ecclesiam S. Petri Rome, depositio Domni Leonis Pape noni, qui Ecclesiam B. Remigii dedicauit.« Cuius elogii prior pars adscripta est Adonis Martyrologio Ms. Leodiensi cenobii S. Laurentii. In Ms. Bruxellensi S. Gudile ista habentur: »Eodem die S. Leonis noni Pape et Confessoris; qui primum Episcopus Tullensis ab Imperatore Henrico ad Papatum promotus, ex hoc conscientiam habens resignauit: et denuo rite electus, post laudabilem uitam in ecclesia  S. Petri tumulatur, clarens miraculis.« Eiusdem memoria celebratur in Ms. Romano Ducis Altempsii, et Ms. Florario Sanctorum, item apud Bellinum Parisiis anno 1521 excusum, Maurolycum, Galesinium, Molanum, Saussaium, Canisium, et cum iis in hodierno Martyrologio Romano his uerbis: »Rome S. Leonis Pape noni, uirtutum et miraculorum laude insignis.« Eumdem refert in Natalibus Sanctorum Canonicorum Constantinus Ghinius: Benedictinis monachis annumerant Wion, Dorganius, Bucelinus, Menardus. Sed hic miratur lib. I Obseruationum »nullam mentionem fieri monachatus huius S. Leonis in eius uita, »et excusat« potuisse hoc pretermitti, ut alia multa; que ad huius Pontificis uitam spectant, que tamen in aliis historicis  reperire est: Sed non indicat quibus.« Arnoldus Wion allegat Trithemium in Chronico Hirsaugie, et Fratrem Franciscum Yuanez monachum Benedictinum Hispanum in Epitome uirorum illustrium Ordinis S. Benedicti. uerum horum auctoritas uacillat: quia Acta ante Episcopatum, accurate a Wiberto indicata, aliud suadent. Interim optamus illum Ordini Benedictino, ut saltem colant tanquam singularem benefactorem, uti merito eum colunt monachi Remenses S. Remigii et quidem officio duodecim Lectionum. Tullenses per totam diecesim celebrant festum officio solemni sub ritu duplici: quorum Breuiarium habemus anno MDXXXu excusum. Romani in Basilica uaticana S. Petri etiam  officio duplici eius festum hoc die peragunt, prescriptis in Missa Gloria et Credo, eo quod etiamnum possideant sacrum eius corpus.

5. »Sepultus« olim fuit, »sicut ipse disposuerat, iuxta beati Pontificis Gregorii altare ante fores ecclesie,« uti in fine uite tradit Wibertus. At Romanus Canonicus eiusdem basilice, qui seculo precedenti uixit, in descriptione uaticane basilice ista asserit: »Leo Papa nonus requiescit infra ecclesiam B. Petri, in pilo marmoreo prope portam Rauennaticam: de quo sunt apud nos multa et magna miracula. Hic condidit priuilegium Canonicorum B. Petri de confirmatione suarum Ecclesiarum.« Lucius Saccus in descriptione historica Suesse ciuitatis   refert cap. 7 »Corpus S. Leonis Pape noni fuisse sub Paulo u anno MDCuIII repertum absque altero brachio, quod Suesse asseruatur, et tunc fuisse in Congregatione Cardinalium ostensam epistolam, qua constabat per antiquam et indubitatam traditionem dictum brachium Sinuesse asseruari.« Aliquas etiam huius Leonis reliquias esse Bononie in ecclesia S. Stephani, tradit Masinus in Bononia perlustrata. Corpora sacra quatuor Leonum Pontificum Romanorum fuisse ostensa Kalendis Augusti anno MDLXXX, et iterum XXu Maii anno MDCuIII dictum est XI Aprilis, ad uitam S. Leonii Magni pag. 21.



§ II. Ratio temporis. Acta primo anno in Pontificatu Romano. Controuersie nonnulle decise.

6. Natus est S. Leo XXI Iunii anno MII; quinquennis  ut instrueretur traditus Bertholdo Episcopo Tullensi, ac dein huius successori Herimanno. Inde translatus ad aulam Conradi imperatoris, et Diaconus factus, anno MXXu in Longobardiam militem Tullensem duxit. Anno sequente MXXuI absens in Episcopum Tullensem electus, ex Italia redux Tullum uenit die ascensionis Christi, consecratus die IX Septembris. Et hec ex ipsis Actis certa sunt atque indubitata. Eo autem Tullensem Episcopatum sancte dirigente fuerunt Pontifices Romani, Ioannes XIX, dein Benedictus IX: quo ex Sede Apostolica pulso, et schismate Siluestri III composito, factus est Papa Gregorius uI anno MXLIu. uerum his tribus depositis electus est Clemens II antea Episcopus Bambergensis anno MXLuI: quo anno sequente  MXLuII mortuo, iterum sedit Benedictus IX: contra quem electus est Damasus II ante Episcopus Brixinensis, consecratus anno MXLuIII, die XuII Iulii: sed cum sedisset dies XXIII, extinctus est, ut creditur, ueneno. Post hunc eodem adhuc anno designatus in Conuentu Wormatiensi, hic noster Episcopus Tullensis, tunc Bruno dictus, qui cum Tulli Natalitia Christi celebrasset, XXuII Decembris iter aggressus est per Germaniam, quando Auguste uindelicorum »audiuit angelica uoce resonare harmonicam modulationem.« Inde iter accelerans, ob inundationem aquarum fuit coactus per septem dies cum suo comitatu subsistere: et tamen hiemali illo tempore Romam appulit, forsan sub finem Ianuarii aut initium  Februarii anni MXLIX, si  »dignitatis Pontificie infulis insignitus fuerit in Hypapante Domini,« siue festo Purificationis Deipare, dein solenni ritu »inthronizatus XII Februarii Dominica prima Quadragesime,« uti in eius Actis tradit Wibertus.

7. Hic aliqua controuersia oboritur cum Ottone Frisingensi et aliis eum secutis, quasi »S. Leo ad Sedem B. Petri destinatus, assumpta purpura Pontificali per Gadias iter egisset, et Cluniaci ab Hildebrando redargutus purpura deposita peregrini habitum assumpsisset, et ducens secum Hildebrandum, Romam uenisset.« Fuit Otto Frisingensis integro seculo iunior, mortuus anno MCLuIII. Magis ergo credendum Wiberto testi oculato, qui asserit, »Tulli,  sumpto peregrino habitu, Romanum iter arripuisse, et apud urbem Augustam Angelica modulatione recreatum:« neque tempus fuit intermedium, quod itineri Cluniacensi attribueretur. S. Bruno Episcopus Signiensis Hildebrandum Wormatie adfuisse scribit, in ipsa designatione S. Leonis ad Summum Pontificatum: »Illis diebus, inquit, erat ibi monachus quidam Romanus, Hildebrandus nomine, nobilis indolis adolescens, clari ingenii, sancteque religionis. Hunc igitur beatus Episcopus uocauit ad se, et rogauit eum ut simul Romam rediret . . . Et tunc Episcopus Romam ueniens, predictum monachum secum adduxit, multum in hoc ipso B. Petro seruiens, quod illum hominem secum reducebat, cuius consilio et sapientia Romana Ecclesia aliquando  regenda et gubernanda erat. Hic est enim Gregorius Septimus Papa,« etc. Huius Sancti Pontificis uitam scripsit Paulus Bernriedensis auctor ceuus, in eaque tradit illum »aliquantum temporis moram fecisse in aula Henrici Imperatoris: addit deinde Leonem Papam nonum, huius laudabilis uiri prudentiam et sanctitatem ex corde ueneratum, et amplexatum eius per omnia consilia: et hanc eorum concordiam plurimum in agro Dominico spinis erutis fructificasse: interea illum, subdiaconum ab eodem Papa ordinatum, monasterio S. Pauli, miserabiliter desolato, prelatum fuisse.« Postmodum »spiritualis agricola, Sanctus uidelicet Leo Papa, considerans et admirans multum fructum palmitis huius, eo quod ipse maneret in Christo et  Christus in ipso, dilatauit in eo mansionem Christi, per impositionem Ordinis Leuitici; et, ut fructum plus afferret Romane Ecclesie, Archidiaconum instituit.« Hec ibi. Ex quibus omnibus colligimus S. Leonem non fuisse in dicto itinero Cluniaci, neque inde, sed ex aula Imperatoris adduxisse Hildebrandum; neque huius admonitione, deposita Cluniaci purpura, assumpsisse peregrini habitum, quem ab initio itineris acceperat. Fuit Hildebrandus primum tergiuersatus inuitanti, obiiciens »quia non secundum Canonicam institutionem, sed per secularem et regiam potestatem, Romanam Ecclesiam arriperet. Leo uero, ut erat natura simplex atque mitissimus,  patienter ei satisfecit reddita de omnibus, sicut ille uoluerat, ratione.« Hec Bruno.

8. Altera controuersia desumitur ex Chronico Casinensi Leonis Marsicani Episcopi Ostiensis, anno MCXu uita functi, qui scribit lib. 2, cap. 81 »S. Leonem Pontificem, eodem quo ordinatus est anno, orationis gratia montem Garganum petiisse.« uerum id contigisse anno sequenti infra patebit. uidetur auctor hic annos a Paschate incepisse, et sic primum etiam annum S. Leonis inchoasse, et hoc posito, consequenter singula accurate suis annis attribuisse cum, infra ostendemus. uerum, ut Anselmus in eius Itinerario docet, expleuit »Rome Quadragesimalis temporis ieiunia, succedentiaque Dominice resurrectionis celebrauit solemnia.«  Preterea Hermannus Contractus, qui eodem anno quo S. Leo mortuus est, monachus Augiensis, scilicet MLIu, ista scribit: »In Quadragesima ordinatus, Leonis noni nomen accepit. Qui in proximo Pascha Udalricum, Augiensis cenobii Prouisorem, Romam uenientem, Abbatis benedictione consecrauit; et eiusdem monasterii priuilegia, antiquitus a Sede Apostolica tradita, sua auctoritate confirmauit et innouauit, Indictione II, uII Kalendas Aprilis,« id est pridie Dominice Palmarum; ergo hanc Palmarum festiuitatem non celebrauit dicto anno in monte Casino, quod ex Leone Marsicano assumebatur: sed, ut infra dicetur, anno sequenti.

9. »Idem Papa,« inquit Hermannus Contractus, »in hebdomada post Albas,« id est post Dominicam in  Albis, »Synodum cum Episcopis Italie Rome celebrauit.« Scilicet, ut Wibertus infra explicat, aduersus Simoniacos, et Episcopos tales deposuit; item decimarum usum prescripsit, et incestas nuptias discidit. uaria etiam de hac Synodo tradit B. Petrus Damianus in epistola ad Henricum Rauennatem Episcopum, que apud Baronium et in tomis Conciliorum allegatur. Deinde, teste eodem Hermanno, »idem Papa in hebdomada Pentecostes aliam Synodum Papie congregauit, indeque per montem Iouis cum pluribus Romanorum in Transalpinas partes deuenit:« ac primo, ut scribit Anselmus in Itinerario, »adiit Imperatorem, in regione commorantem Saxonica:« qui ambo »Coloniam Agrippinam aduenerunt in Apostolorum Petri et Pauli natalitio:« ibidemque S. Leo  Herimanno Archiepiscopo uaria priuilegia concessit; et Herimaro Abbati Remensi cenobii S. Remigii, istic obuiam facto, addixit, »se in solennitate S. Michelis Archangeli« Remos »uenturum, et in ecclesia B. Marie Missarum sacra celebraturum. Festum uero gloriosi Patris Remigii, pretiosi corporis eius eleuationi; et subsequentem diem basilice consecrationi, ceteros deinde tres Synodi deputat celebrationi. Ceterum Papa Colonia digressus, Tullum in Exaltatione sancte Crucis uenit: inde circumiacentium regionum Episcopis et abbatibus litteris sue auctoritatis mandari precepit ut in prefixa die sibi occurrerent, ad Synodum celebrandam in basilica prefati Francorum Apostoli . . .

 »10. Denique domnus Papa, a Leucorum urbe digressus, iter ad Remensem ducens urbem arripuit; in uigilia S. Michelis ad Curmolensem uillam uenit: die uero sequenti ad Sanctum peruenit Remigium, Archiepiscopis tribus comitantibus, Treuirensi uidelicet, Lugdunensi, uesontionensi, aliisque uiris honorabilibus: inter quos erat Ioannes Episcopus Portuensis, et Petrus Ecclesie Romane Diaconus et ipsius Urbis Prefectus. In atrio Basilice disponitur decentissima processio, Episcopis tribus, Siluanectensi uidelicet, Andegauensi, Niuernensi, longe digestos ordines antecedentibus, textumque Euangelii cum aqua benedicta et aromatum odore ferentibus. Sic Papam aduenientem suscipiunt cum digna modulatione: qui, expleta oratione, adstantes letificauit  benedictione Apostolica, et exinde deducitur ad ciuitatis menia. Ibi Remensis Clerus, cum Archiepiscopo suo aliisque Episcopis obuiam procedens, usque ad ecclesiam S. Marie comitatur. Ibi Sacerdotalibus redimitus insignibus processit ad Missarum celebranda solennia. Die subsequenti ad S. Remigium remeauit, imminentem tanti Patris solennitatem in crastino celebraturus. Quo die circa horam tertiam, redimitus infulis Sacerdotalibus, ad gloriosi Patris Remigii sepulcrum procedit cum thymiamateriis et crucibus, sociatis sibi Archiepiscopis quatuor, Remensi uidelicet, Treuirensi, Lugdunensi, uesontionensi cum quibusdam aliis, sed et ipsius loci Abbate, Domnoque Hugone uenerabili Patre cenobii Cluniacensis, et illius Ordinis plurimis. Cum  quibus litania facta . . . feretrum Sancti a suo loco paululum remouit: et, ubi competenter dispositum fuit, cum prefatis Archiepiscopis et Abbatibus, suppositis humeris illud deuote lacrymans extulit . . . Collocato eo in ecclesia sancte Dei Genitricis super sancte Crucis altare, Archiepiscopus uesontio ensis Missarum solennia de ipsius gloriosi Patris celebrauit festiuitate.

»11. Diei interea elapso curriculo, nox subsequitur: mane autem Domnus Papa conuocatis Episcopis, intra dedicandi monasterii abdita, singulis singula ad consecrandum delegauit altaria et missarum solemnia idem Pontifex ex dedicationis celebrauit festiuitate. Lecto Euangelio, pulpitum conscendens exhortationis sermonem fecit ad circumstantem populum,  multa ex ipsius templi sanctificatione concionatus utilia: diem illam celebrem esse precepit per Remensis Episcopii confinia . . . Constituit etiam ut ad altare, quod in honore Apostolorum Petri et Pauli et Clementis et Christophori Martyrum gloriosique Confessoris Remigii consecrauerat, et non indiscrete a quibusque sicut hactenus sacrosancta mysteria agerentur: sed secundum morem Romane ecclesie septem tantummodo Sacerdotes digniores ad hoc officium deputarentur. Deinde explicitis diuinis Officiis, Apostolica benedictione sanctificans populum dimisit. Die uero altera, que est quinto Nonas Octobris, congregati sunt in memorata basilica Episcopi uiginti, cum quinquaginta fere Abbatibus et aliis Ecclesiastici  ordinis quamplurimis . . . Quibus residentibus surrexit Petrus, sancte Romane Ecclesie Diaconus, exponens de quibus in Synodo sermo esset habendus: de multis uidelicet illicitis, id est, de Simoniaca heresi; de ministeriis ecclesiasticis et altaribus que a laicis tenebantur; de prauis consuetudinibus que ab eis in atriis ecclesiarum accipiebantur; de incestis coniugiis, et eis qui legitimas relinquentes uxores adulterinis iterum nuptiis implicabantur; de monachis et Clericis a sancto proposito et habitu recedentibus: item de Clericis mundiali militie studentibus; de rapinis pauperumque iniustis captionibus; de Sodomitico uitio et quibusdam heresibus que in eisdem pullulauerant partibus.« Hactenus ex Itinerario ab Anselmo scripto seu Concilio  Remensi excerpta; reliqua ibidem legi possunt, et que ad eleuationem corporis S. Remigii et dedicationem Ecclesie spectant, erunt ad Kalendas octobris elucidanda. De Simoniacis tunc depositis agit infra Wibertus.

12. Remis eum profectum Metas, consecrasse basilicam S. Arnulphi, et responsoria composuisse de S. Gorgonio Martyre, ac dein Moguntie Concilium celebrasse tradit Wibertus in Actis. Adamus Bremensis l. 3 Historie Ecclesiastice cap. 31 appellat »Syodum generalem, habitam presidente Domno Apostolico, et Imperatore Henrico, cum Episcopis Bardone Moguntinensi, Eberhardo Treuirensi, Hermanno Coloniensi, Adalberto Hamburgensi, Engelhardo Magdeburgensi ceterisque Prouinciarum  Sacerdotibus. In eo Concilio quidam Spirensis Episcopus, nomine Sibico, cui crimen adulterii imponebatur, examinatione Sacrificii purgatus est. Preterea multa ibi sancita sunt ad utilitatem Ecclesie: pre quibus Simoniaca heresis, et nefanda Sacerdotum coniugia holographa Synodi manu perpetuo damnata sunt.« Hermannus Contractus asserit »fuisse Synodum quadraginta Episcoporum.« Inde S. »Leonem adiisse Alamanniam, et Augie festum S. Clementis et Dominicam ante Aduentum uI Kalendas Decembris egisse.« Addit Wibertus ibidem »Ecclesiam in honore uiuifice Crucis dedicasse, et inter Missarum solennia demoniacum liberasse.« Inde, teste Hermanno, »per Augustam Baioariamque transiens, natalem Domini uerone coluit.«



§ III. Res geste anno ML et MLI.


13. Anno Christi ML Romam regressus, scyphum fractum redintegrat; Apuliam petit, et Beneuenti clinicam sanat; et in Concilio Sipontino prope montem Garganum duos Archiepiscopos deponit: que in Actis exponit Wibertus. Huc supra diximus referenda, que Leo Ostiensis lib. 2 Chronici Casinensis cap. 81 scribit, et sunt ista: »Sanctus Pontifex Leo, eodem quo ordinatus est anno, orationis gratia montem »Garganum in diecesi Sipontina« petiit. Inde rediens, in ipsa festiuitate Palmarum, ad hoc monasterium ualde deuotus accessit; et reuerentissime susceptus a Fratribus, ipso die Missam solenniter celebrauit: atque in refectorio cum Fratribus  comedens, post prandium in Capitulum uenit: ubi maximas Fratribus pro tam honorifica susceptione sua gratias agens, ac pro uiribus semper monasterium ipsum exaltaturum spondens, descendit. Postridie uero ecclesiam S. Mauritii apud insulam que Limara dicitur, ab ipso Abbate constructam, et S. Saluatoris in territorio Atinensi solenniter dicans, Romam reuersus est. Ad quem profectus Abbas, priuilegium ab eo, iuxta sucrum predecessorum morem, honorabiliter sumpsit: in quo idem sanctus Pontifex sandaliorum usum et dalmatice ac chirothecarum in precipuis festiuitatibus, tam illi quam omnibus in hoc cenobio regulariter promouendis, ob honorificentiam sancti huius loci Apostolica Auctoritate concessit. Quo  etiam tempore idem Apostolicus monasterium sancta Ierusalem, quod Sessorianum appellatur, intra Romanam urbem situm, iam dicto Abbati cum suis omnibus iuribus tradidit: et illi exinde priuilegium faciens, solam sibi Abbatis consecrationem  reseruauit.« Fuit hic Abbas Casinensis Richerius, natione Bauarus, quem tradunt ante apud Leodienses Abbatem, Conrado Imperatori carum, in huius comitatu uenisse Casinum, et, coram ipso electum in Abbatem an. MXXXuIII, obiisse an. MLu, III Idus decembris.

14. Romam ergo reuersus »Domnus Papa Leo,« inquit Hermannus Contractus, »post Pascha Synodum item Rome collegit, ubi,« teste Wiberto, »Gerardum, sue Sedis, Leucorum uidelicet« seu Tullensem, »olim  Presulem, in numero Sanctorum compu andum statuit.« Secundo, ut B. Lanfrancus, qui dicto Concilio interfuit, scribit, in Commentario contra Berengarium de Corpore et Sanguine Domini cap. 5, cum »Leo Synodo presideret, ac resideret secum non parua multitudo Episcoporum, Abbatum, diuersique Ordinis a diuersis regionibus religiosarum personarum . . . promulgata est in Berengarium damnationis sententia, priuans eum communione sancte Ecclesie, quam priuare sancta Dominici corporis communione satagebat.« Dein cum »B. Lanfrancus fidem suam exposuisset, omnibus placuit, nulli displicuit.« Tertio, uti obseruat »ex scripto Chronico Andree Danduli« Baronius ad hunc annum n. 3, »Leo Papa decreuit Pallium Dominico Patriarche ueneto  eidemque priuilegium concessit, ut Crucem ante se deferret, Patriarchalemque Sedem approbauit, et Episcopis uenetie prouincie et Istrie scripsit, ut huic tanquam Primati suo obedirent, eumque reuererentur.« uerum Ughellus tomo u Italie sacre hec omnia scribit peracta in Concilio uercellensi, hoc adhuc anno habito, cui ait dictum Dominicum Patriarcham interfuisse.

15. In Ms. Strozziano supra indicato dicitur: »S. Leo Papa, pius ac mitis, causa orationis uenetias ad S. Marcum Apostolum et Euangelistam peruenisse,« Nam, teste Hermanno Contracto, post Concilium Rome habitum, »ultra Romam progrediens, nonnullos locorum Principes et ciuitates tam sibi  quam Imperatori iure iurando subiecit, Beneuentanosque adhuc rebellantes excommunicauit . . . Ipso autem autumno Domnus Papa Synodum uercellis collegit, et Hunfridum Archiepiscopum, pro quadam inter Rauennatem et Romanam Ecclesiam contentione, ab officio suspendit.« Ipse Leo, in epistola ad Principes Britannie, id »Concilium Kalendis Septembris futurum« scribit; »et mense Septembri eodem presidente Pontifice celebratam esse uercellis Synodum« indicat, cui interfuit ante memoratus Lanfrancus; idemque confirmat Guitmundus, Archiepiscopus Auersanus l. I de ueritate Eucaristie. »Mox, inquit, incipientibus, his« Berengario eique adherentibus, »audiri, Catholici uiri grauiter commoti atque intolerabiliter ferentes, presidente per  semetipsum beatissime memorie Domino Papa Leone uercellis Concilium ponunt. Ibi  in audientia omnium, qui de diuersis huius mundi partibus illuc conuenerant, Ioannis Scoti liber de Eucaristia lectus est ac damnatus: sententia Berengarii exposita ac damnata: fides sancte Ecclesie audita et concordi omnium sensu confirmata. Ab hac sententia nunquam discessit S. Leo in omnibus suis Conciliis, seu quibus ipse presentiam suam exhibuit, seu que per Legatos suos in diuersis prouinciis congregari instituit.«

16. His factis, inquit Hermannus Contractus, »Gallias et Episcopatum suum, Leucorum ciuitatem inuisit:« et, quod indicat Wibertus, »Gerardi Episcopi Tullensis sanctos artus cum summa reuerentia transtulit.«  Huius sancti Episcopi uitam illustrabimus ad diem XXIII Aprilis. Tunc secum S. Leo ex monasterio S. Mansueti apud Tullenses »duxit Humbertum, uirum,« inquit Lanfrancus cap. 2, »religiosum, fide Christiana et sanctissimis operibus perseuerantissime decoratum, scientia diuinarum ac secularium litterarum apprime eruditum, et ad predicandum Siculis uerbum Dei Archiepiscopum ordinauit, postea uero sancta Romana Ecclesia Presulem sibi Cardinalem constituit.« Est in diecesi Tullensi Romaricus mons in uogeso, haud procul a Moselle ripa, ubi S. Romaricus cenobium Sanctimonialium construxit sub regula S. Columbani: ibi inquit idem Lanfrancus epist. 13, »S. Leo, Romane Sedis Summus Pontifex, Romaricensem se presente ecclesiam dedicauit,  cunctaque que ante Missam fieri ordo depoposcerat, sine casula consummauit.« Ioannes Ruerus prima parte Antiquitatum uogesensium lib. Iu cap. 12 asserit, »Leonem Papam nonum, cum Tullensis Ecclesie Primicerium creasset Odonem, cum omni honore, solennitate et reuerentia Sanctorum Confessorum Catalogo adscripsisse Romaricum, Amatum, et Adelphum.« Erant olim sub Ludouico Pio corpora eorum eleuata et translata ad altare, ac postea in loco a S. Romarico apparente indicato deposita: que latius erunt discutienda ad dies eorum natales, quibus coluntur, S. Adelphus XI Septembris, S. Amatus XIII eiusdem mensis, et S. Romaricus uIII  Decembris. Eodem etiam tempore »S. Arnulphi ecclesiam Metis dedicauit,« uti habet Chronicon Senoniense lib. II capite 18.

17. Quoniam uero S. Leo permansit in transalpinis et Germanicis ditionibus usque ad mensem Februarium anni sequentis, uidentur multa ex iis peracta, que Ioannes Trithemius in Chronico Hirsaugiensi ad hunc ann. ML attingit his uerbis: »Iste sacratissimus Papa Leo nonus multa in Germania bona fecit, ecclesias et capellas et altaria in diuersis locis absque numero propria in persona consecrauit; et quod Pontificuli plures hodie facere erubescunt, ad quod tamen obligati sunt ratione officii, Summus Pontifex non obligatus facere non despexit.« Hec Trithemius, qui ad dictum annum ML late describit  accessum S. Leonis ad Adelbertum Comitem de Calune, monasterii Hirsaugiensis Aduocatum quando corpus S. Aurelii Episcopi Armeni, quod Roma olim, cum monasterium extrueretur, eo delatum, et in persecutione Nordmannica sub terra fuerat absconditum, mandato dicti Pape quesitum, et in camera subterranea inuentum est. Preterea quia Abbatia Hirsaugiensis ab anno MII uacarat, S. Leo mandauit Comiti restitui monachos, et omnia monasterio sublata reddi. Que poterunt latius ad uitam S. Aurelii discuti, seu XXu Maii quo die uita functus est, seu XXu Augusti quo corpus istic depositum olim fuerat, aut alio eius cultui assignato: post quem S. Leo IX, ob tam illustria beneficia prestita, dicti monasterii alter Patronus colitur.

 18. Habitus dein conuentus aliquis est Auguste uindelicorum, ad quem euocatus supra memoratus Hunfridus Archiepiscopus, presentia Imperatoris et aliorum Pontificum, a Leone Papa qui eum ab officio suspenderat, absolutus est: quod factum fuisse quarto Nonas Februarii, ipso Purificationis festo indicat Hermannus Contractus: addens »caritatiue a se inuicem discessisse, et Papam Romam reuersum esse:« ubi inter sacra Missarum solennia die Paschatis demoniacam liberauit. »Post Pascha Synodum Rome collegit: ubi inter alia Gregorium Episcopum uercellensem, propter adulterium cum uidua quadam auunculi sui sponsa admissum, et periuria perpetua, absentem et nescientem excommunicauit: quem tamen non multo post Romam uenientem, et  satisfactionem promittentem, officio priori restituit.« Ita Hermanus. Creduntur tunc statuta esse que Petrus Damiani in epistola ad Cuntbertum Episcopum Taurinensem, inserta opusculo 18, dissertatione 2 cap. 7, ita allegat: »in plenaria plane Synodo sancte memorie Leo Papa constituit ut quecumque damnabiles femine intra Romana menia reperirentur Presbyteris prostitute, ex tunc et deinceps Lateranensi palatio adiudicarentur ancille. Rome« etiam »positus Primicerium Odonem elegit« sibi »successorem Sancte Sedis Leucorum,« uti scribit Wibertus in Actis.

19. Ad hunc annum spectant, que Leo Ostiensis  lib. II Chronici Casinensis cap. 84 refert his uerbis: »Sequenti anno predictus Pontifex rursus ad monasterium uenit, et in crastinum et die altero Apostolorum Petri et Pauli Missas solemniter celebrauit. Et cum die illo Sabbatum esset, ingressus ad mandatum Fratrum, pedes duodecim monachis lauit: et ipse uicissim ab illis lotus, in refectorium quoque cum eis una bibiturus ingressus est.« En festum SS. Petri et Pauli die sabbatino, quod contigit hoc an. MLI, littera Dominicali F, que supra a nobis dicta confirmant. »Inde perrexit Beneuentum, urbemque ab excommunicatione predecessoris sui benignus absoluit.« Imo ipso anno precedente »Beneuentanos adhuc rebellantes excommunicasse« narratur ab Hermanno Contracto. uidetur eodem in itinere  profectus »ad monasterium Sublacense, inuentoque monasterio sine Rectore, contristatus est: et habito Concilio ordinauit in eodem cenobio Humbertum, ductum ex Francia. Sublacianos ad se uocauit, quorum requirens monumenta chartarum, notauit falsissima, et ex magna parte ante se igni cremari fecit. Pontificali itaque precepto confirmauit monasterium Sublacum et totam Abbatiam.« Que ex antiquo Chronico monasterii eiusdem refert Baronius ad hunc annum n. 6. Idem Papa litteris Apostolicis, signatis »XI Kalendas Augusti, anno Pontificatus tertio, Indictione Iu,« et missis Ioanni Archiepiscopo Salernitano, confirmauit iura Metropolitana eiusdem ecclesie.

20. Hoc eodem anno S. Eduardus Rex Anglie,  facta pace cum Comite Godwino, ex uoto Romam profecturus, ob resistentes sibi Proceres regni consuluit S. Leonem Pontificem; qui in uoto dispensauit, et alia iniunxit pia opera his uerbis: »Precipimus tibi sub nomine sancte obedientie et penitentie, ut expensas, quas ad iter illud preparaueras, pauperibus eroges, et monasterium monachorum in honore S. Petri Apostolorum Principis aut nouum constituas, aut uetustum emendes et augeas, et sufficientiam uictualium Fratribus de tuis redditibus constituas: quatenus dum illi assidue inibi Deum laudauerint, et Sanctis augeatur gloria, et tibi indulgentia.« Reliqua possunt legi a nobis edita ad uitam S. Eduardi 5 Ianuarii, cap. 2 et 3.



§ Iu. Res geste anno MLII et MLIII. Felix obitus anno MLIu.


21. Anno Christi MLII, Pontificatus sui quarto, uaria iterum itinera suscepit S. Leo, ac primum uidetur indicare Leo Ostiensis citato cap. 84. »Altero itidem anno Capuam ueniens, rursus Beneuentum perrexit, inde Salernum: inde ut Normannos expelleret, Imperatorem adiit militum petiturus auxilia.« Aliam itineris eius postea uersus Germaniam suscepti rationem suggerit Wibertus in Actis, scilicet ut Henricum Imperatorem et Andream Regem Hungarie dissidentes reconciliaret. Sigebertus in Chronico ad hunc annum ista habet: »Rex Hungarorum ab Imperatore dissentit: pro quo reconciliando Leo Papa ad Imperatorem uenit, sed, amicis  discordie interturbantibus, id frustra fuit.« Plura interim in hoc itinere prestita fuerunt a S. Leone. Nam »Ratispone Nonis Octobris, anno Pontificatus sui quarto,« edidit diploma de Corpore S. Dionysii Areopagite ibidem existentis, Regi Francorum et aliis eiusdem regni Prelatis et subditis inscriptum. Est hec ardua controuersia a pluribus agitata, maxime ab iis qui uolunt hunc eumdem Dionysium Areopagitam esse, qui Parisiensium factus Apostolus ibidem cum SS. Eleutherio et Rustico est martyrio coronatus. Alii hunc Dionysium Areopagitam asserunt Athenis III Octobr. martyrio coronatum; et Dionysium Parisiensium episcopum, ducentis fere annis serius, Parisiis IX Octobr. occisum cum SS. Eleutherio et Rustico; eiusque corpus esse ibidem  in cenobio S. Dionysii: quo etiam misit Innocentius Papa III anno MCCXu corpus S. Dionysii Episcopi Corinthiorum, uti diximus ad huius uitam XIII Aprilis. Reliqua ex epistola S. Leonis haberi possunt, eruntque ulterius examinanda III et XI Octobris.

22. Solum ex Wiguleio Hundio lib. I Metropolis Salisburgensis, in Gebhardo III Episcopo Ratisponensi, ista referimus: »Sub eo Leo nonus Pontifex Maximus, ab Andrea Rege Hungarie pro pace cum Imperatore Henrico III construenda accitus, Ratisponam uenit, et S. Wolfgangum in numerum Diuorum retulit, similiter et S. Erhardum, nec non ossa B. Dionysii  uidit, attrectauit, et Apostolico diplomate confirmauit, quod illic seruatur,  presente Imperatore Henrico, Gebhardo Episcopo Ratisbonensi aliisque multis Episcopis et Cardinalibus, quin etiam Parisiorum Legatis presentibus comprobauit et confirmauit. Ecclesiam item S. Emmerani nuper incendio uastatam cum crypta occidentali consecrauit: tabulatum in eiusdem ecclesie summitate suis sumptibus fieri iussit; sed et Sacellum Simonis et Iude Thadei, supra fornicem Capitulo contiguum, in eadem urbe consecrauit.« Contradus de Monte-Puellarum, in uita S. Erhardi a nobis edita cap. 2 confirmat »Leonem IX transtulisse corpus B. Erhardi, temporibus Imperatoris Henrici III sub anno Domini MLII.« Coluntur S. Emmeranus XXII Septemb., et S. Wolfgangus XXXI Octobr., ambo Episcopi Ratisponenses. Sed pergit Hundius. »Cum  uero Leo Pontifex Ratispona Noribergam proficisceretur, Comites de Swartzenburg illi obuiantes rogant, ut sacellum quoddam in honorem sancte Crucis, quod hodie Prugdorffium appellatur, dedicet. Sanctus Pater Sacellum a longe uisum consecrat. Cum autem morosi interpellatores hac longinqua consecratione sibi illudi existimarent, et ut presens sacellum consecraret flagitarent: Ite, inquit Beatissimus Pater, et nisi omnia consecrate Ecclesie indicia inueneritis, ueniam, et presens uestram ediculam consecrabo. Sed cum illi omnia integra comperissent, laudantes Deum acquieuerunt. Exstant eius euentus monumenta adhuc hodierno die.« Hactenus Wiguleius Hundius, que omnia Andreas Bruner  parte II Annalium Baiorum elegantiori suo stylo exornauit.

3. »Tunc inter ipsum Apostolicum et Imperatorem factam esse commutationem de Beneuento et Bambergense Episcopio asserit loco citato Leo Ostiensis, et latius prosequitur Hermannus Contractus his uerbis: »Imperator cum Domno Papa multisque Episcopis et Principibus Natalem Domini Wormatie egit; ubi cum Papa, sicut dudum ceperat, Fuldensem Abbatiam, aliaque nonnulla loca et cenobia, que S. Petro antiquitus donata feruntur, ab Imperatore reposcens, exegisset: demum Imperator pleraque, in ultra Romanis partibus ad suum ius pertinentia, pro Cisalpinis illi per concambium tradidit.« Addit, que supra ex Leone Ostiensi retulimus et sunt ista:  »Cumque idem Papa de Normannorum uiolentiis et iniuriis, qui res S. Petri se inuito ui tenebant, multa conquestus esset, ad hos etiam inde propulsandos, Imperator ei auxilia delegauit . . . Ad horum igitur nefaria et inextricabilia scelera illis ex partibus eliminanda, indigenasque ab eis liberandos Dominus Papa intendens, summa cum caritate ab Imperatore Romam reuersurus digreditur.« Annus tunc MLIII ceperat. Secuti sunt autem eum plurimi Theutonicorum, partim iussu dominorum, partim spe questus adducti: multi etiam scelerati et proterui, diuersasque ob noxas patria pulsi. Quos ille omnes tum consuete misericordie nimia compassione, tum etiam quia opera eorum ad imminens uidebatur bellum indigere, clementer et gratanter suscipiebat.  Transiens ergo per Alemanniam, Purificationem S. Marie Auguste egit, Mantueque Quinquagesima acta, et nonnullis suorum orto inibi tumultu occisis, infra dies Quadragesime Romam peruenit.« Hec ibi: incidebat dicto an. MLIII Dominica Quinquagesima in diem XXI Februar., quando eum Mantue Concilium habendum statuisse, sed factione quorumdam perturbatum scribit Wibertus in Actis. Hippolytus Donesmundi lib. II Historie Mantuane pag. 203 hunc accessum Leonis Pape describit, quasi sacrum Christi cruorem, qui ibidem asseruatur, coram adoraturus aduenerit, frustraque conatus impetrare Romam auferendum, populi pro eo retinendo in seditionem uersi collaudarit zelum; et nouam S. Andree ecclesiam, licet non plene absolutam dedicarit,  ac modica pretiosi thesauri particula excepta  reliquum cum S. Longini Martyris corpore in preparatum ad id locum deposuerit. De S. Longini corpore, cum sacro Christi cruore Mantue reperto, egimus Xu Martii ad Acta utriusque Longini § 3.

24. Rome post Pascha iterum Synodum habitam esse affirmat Hermanus Contractus: sed qua de re non indicat. Certe non, uti in Conciliorum tomis excuditur, de Canonizatione S. Gerardi Episcopi Tullensis, quod actum est anno ML: non etiam de Primatu Patriarche Gradensis, quod eodem anno ML aut Rome aut uercellis factum fuisse supra ex Baronio et Ughello ostendimus. Potius arbitraremur  ob Heresim Fermentaceorum collectum, quam tunc exortam fuisse scribit Wibertus, asseritque libellum luculentissimum aduersus eam heresim a S. Leone scriptum: que est in tomis Conciliorum epistola prima, in XLI capita distincta. Direxit etiam Constantinopolim Apocrisiarios sancte Romane Sedis, Humbertum tunc Silue-Candide Episcopum, Fredericum post S. R. E. Cardinalem, tunc Cancelliarum, et Petrum Amalphitanorum Episcopum. Dein Roma Casinum uenit, ibique restitutus fecit monasterium S. Stephani, supra Terracinam positum, ut pluribus tradit Leo Ostensis cap. 87.

25. »Mouit« postea »contra Normannos exercitum Leo Papa . Cumque illi pacem petentes subiectionem seruitiumque illi  promitterent, et que prius iniuste sibi usurpantes inuaserant, eius beneficio gratiaque retinere se uelle dicerent; idque Papa abnegans, ut et iniuria captas res S. Petri reposceret, eosque perperam peruaso cedere loco iuberet; illi, quia numero longe prestabant, quasi rem iniustam sibi propositam refutantes, se potius bello obuium ituros, armisque acquisitam patriam armis defensuros, uel morte occubituros, denuntiant. Sicque XIu Kalendas Iulii ualida pugna confligentes, prima acie a Theutonicis pene uicti sunt: sed succenturiatis copiis ex insidiis nostros circumuenientes, Italis citius terga uertentibus, Theutonicis maxima ex parte, sed non inulte occumbentibus, occulto Dei iudicio; siue quia tantum Sacerdotem spiritualis potius quam pro caducis rebus carnalis pugna  decebat, siue quod nefarios homines quam multos, ad se ob impunitatem scelerum uel questum auarum confluentes, contra itidem scelestos expugnandos secum ducebat; siue iustitia diuina alias quas ipsa nouit ob causas nostros plectente, quamuis nimis cruentam hostes adepti sunt uictoriam; ipseque Dominus Papa in quodam ab eis castello obsessus, cum expugnata iam iamque munitione necessitate coactus, communionem eis prius interdictam reddidisset, acceptus ab eis, Beneuentum cum honore reductus est: ibique tempore aliquanto detentus, nec redire permissus,« scilicet a Beneuentanis. Nam teste Leone Ostiensi, »Comes Normannorum Hunfridus Pontificem adiit, et in sua illum fide suscipiens cum suis omnibus Beneuentum perduxit, spondens  quandocumque Romam ire disponeret, ipse illum Capuam usque deduceret. Intrauit autem idem Papa Beneuentum mense Iunio, uigilia S. Ioannis Baptiste, mansitque ibi usque ad mensis Martii duodecimum diem: ibique infirmatus uocato predicto Comite, ab eo Capuam usque perductus est. Ibi duodecim dies remoratus, accersito tandem Abbate Casinensi sui itineris socio, Romam rediit: ibique post paucos dies quieuit. Ad cuius tumulum Deus plurima tunc temporis signa effecit.« Hec Leo Ostiensis. Hermannus Contractus qui S. Leoni paucis duntaxat mensibus superuixit in fine sui Chronici addit, »memorari eum miraculis claruisse.«

26. Desiderius Abbas Casinensis, Cardinalis titulo  S. Crucis, dein Summus Pontifex creatus anno MLXXXuI et uictor III dictus, hoc de eo testimonium profert: »Leo uir per omnia Apostolicus, Regali genere ortus, sapientia preditus, religione conspicuus, omnique Ecclesiastica doctrina apprime eruditus, ac qui  cepit inuocare nomen Domini, quemque etiam uidi, eiusque familiaritatem habere merui: sepe etiam, eo in ecclesia Missas celebrante, cum illo ad diuinum altare sacris indutus uestibus steti, eique Euangelium legi: a quo omnia ecclesiastica studia renouata ac restaurata, nouaque lux mundo uisa est exoriri. Hic sepe Sacerdotale Concilium aduocans, Sacerdotes, Diaconos, et reliquos Clericos non regulariter ordinatos remouit, et in eorum locis, ad ueri  et summi Dei cultum, qui digne ministrare possent, constituit. Quotidie quoque per se suosque discipulos ubique missos populis uiam Domini, litteris et uerbis predicans, ostendebat: qui per Apostolicam uiam semper gradiens, Apostolicos etiam uiros in miraculis est imitatus.« Hec Desiderius, ex quo aliqua miracula infra referemus. Concludimus autem hunc preuium Commentarium cum hisce Leonis Ostiensis uerbis: »Hic sanctus Pontifex, inter innumera sue bonitatis insignia, quandiu Rome remoratus est, omni tempore tribus per hebdomadam diebus a Lateranensi ecclesia usque ad S. Petrum, priuato habitu nudisque pedibus, cum duobus aut tribus Clericis, noctu psallendo et orando, pergebat.





HISTORIA MORTIS ET MIRACULORUM S. LEONIS IX
ex Mss. Strozziano, Hubertino et Beneuentano collecta.



PROLOGUS.


1. Anno millesimo quinquagesimo quarto Domini nostri Iesu Christi, indictione uII, decima tertia Kalendas Maias, depositione exsultemus Beati Patris nostri Leonis Pape IX, regnante Henrico Imperatore filio Conradi imperatoris Rome  . Ad laudem et gloriam Domini nostri Iesu Christi, et ad memoriam Beati Leonis Pape, certamus hunc intimare laborem certaminis, quem oculis nostris uidimus, omnes presbyteri et diacones et cuncti Sancte Romane Ecclesie Catholici. Sepe uidimus in eius uita multam largitatem, uel eleemosynas erogantem pauperibus ciuibus ac peregrinis, ita ut cunctos thesauros Ecclesie et cuncta que habere poterat plurimam partem uiduis, orphanis et Deum timentibus erogaret.  Propterea Romanorum perfidia contra eum murmur et bella suscitabat: nam ut inexpugnabilem sue Ecclesie murum Dominus contra dementes hereticos erigeret, huic uiro in litterarum studiis plerique catechizati fuerant. Iste almificus Presul Leo humilibus suauiter blanditus est, iste superborum colla constringens, iste derogatoribus sue uite necessarium uictum subministrans, uirginitatem predicans, matrimonia casta defendens, uirtutum certamina gloriosa collaudans, lapsum Clericis, atque monachis prauitatem accusans, etiam ubi res tulit Gentilium exempla dulcissima uarietate permiscuit; sed tamen hoc non erat sue uoluntatis, sed, ut ita dicam, grauissime  necessitatis, ut probaret ea que a sanctis prophetis ante secula predicta sunt, tam Grecorum quam Latinorum, et aliarum gentium linguis uel litteris; uere totus explicans, totus exornans, et per disputationis genera semper equalis incedens. Cum uere dixerimus Catholicam hominis illius scientiam; sana doctrina, quocunque conuersatus est loco, stabilis permanet firmitate fidei  , nam ista pauca excerpsimus de eius uita, plura uero ad magistrorum peritiam dimittamus; et de eius mirabilibus, que uidimus, fideliter doceamus.



CAPUT PRIMUM. Extrema S. Leonis acta et monita: piissimus obitus.

2. Quinto decimo Kalendas Maias, cum graui infirmitate longe maceraretur in corpore, idem Dominico  die  quinto decimo post Pascha, uocauit omnes Episcopos et Clericos ad se, et ita locutus est eis, dicens: Audite, Fratres mei et Cepiscopi, me enim Dominus de hac uita uocauit.  Memores uero estote Euangelici sermonis dicentis: »uigilate, quia nescitis qua hora Dominus uester uenturus sit .« Rogo enim uos, karissimi, ut in me aspiciatis et cogitetis qualiter flores huius mundi cito marcescant. Nam infelix ego, qui indignus Apostoli Petri honorem suscepi, modo quantum ad corporis partes fere ad nichilum sum redactus. Nam ita mihi obscuratur presens mundus iste, quasi iam habitem in obscurissima domo: quia in hac nocte in uisu  uidi illum quo iturus sum mundum; et uideor quasi iam non habitem seculum istud, sed potius illud quod in uisione preuidi: pro quo timens et timidus nimium sum. uidi enim multa que uidere expaui. uerum gauisus sum in nostris Fratribus, qui pugnantes in Apulia pro Deo sunt trucidati. uidi enim illos  in Martyrum numero, et eorum sicut aurum splendentia uestimenta; tenentes omnes palme ramos in manibus suis, plenos floribus immarcessibilibus, excelsaque uoce me uocabant dicentes: ueni, mane nobiscum, quia per te hanc gloriam possidemus. Hinc ex alia parte respondendo unius aliam uocem audiui: Nequaquam, sed die tertia in nostro erit collegio: quia locus eius iste est, et sedes eius inter nos feliciter preparata consistit. Si uero  mee uisioni non creditis, probate ea que dixi. Si super tres in seculo isto permansero dies, uisio hec cassa et uana deputetur; et si die nuntiata transiero, seruanda uobis sunt quecunque dico. Nunc unusquisque ite ad loca uestra, et aurora lucescente ad me uenite. Multis secundum eius preceptum ad domos recedentibus suas, steterunt quidam cum eo per totam noctem: a quibus dicitur et mire testificatur, quod totam illam noctem, in tanta mole egritudinis positus, peruigilem duxerit, atque in terra prostratus pro grege sibi commisso in oratione permanserit.

3. Mane facto, adueniente omni Clero et cuncto populo Romano, precepit ut se ad tumulum suum marmoreum ducerent in ecclesiam: quo facto iussit  lectum in quo iacebat in ecclesiam mitti. Romani uero uidentes tumulum eius ad ecclesiam deportari, irruerunt unanimiter pergentes ad palatium Lateranense ut illud exspoliarent, sicut mos illorum erat; sed tale fuit meritum et uirtus Beatissimi Leonis, ut nec unus potuerit pergere, nec infra palatium introire. Hec uidentes, omnes confusi et perterriti timore cum grandi uerecundia reuersi sunt. Inter hec beatissimus Pontifex, cum intra ecclesiam S. Petri suum thorum deportari precepisset, conuocatis omnibus qui aderant ex fidelibus, iussit eos sedere et intentis auribus sua precepta audire. Quibus residentibus cum summo silentio, dixit:  Fratres et conserui Domini nostri Iesu Christi, estote memores preceptorum Dei, et ambulate in bonis actibus, dum  adhuc lumen habetis. Precipio enim ut nullus emere presumat uillam aut uineam seu terram, uel aliquam rem pertinentem ad regimen sancte Ecclesie per possessionem ad usum suum tenere: qui hoc facere presumpserit, eterni Iudicis iram sine dubio incurret. Item precipio ut usus iurandi uestro deleatur ex corde: multa enim dignoscimini incurrisse periuria, que ego propter Deum uobis dimisi, licet in eadem iterum cecidistis. Preterea contestor uos omnes, ut consanguinee uestre non commisceamini.  Item precipio ut aduenientibus ex cunctis pene partibus hominibus ad orandum Deum et eius Apostolum, pro sua et omnium Christicolarum salute, nullus impedimentum exhibeat: etiam precipio ut ex omnibus frugibus terre quas uobis Deus dederit, et de animalibus, ei primitias detis; nisi talia feceritis, salui esse nequibitis.

4. Hec et his similia dicens ad populum, uocauit iuxta se omnes Episcopos et Clericos, cum quibus ueram faciens confessionem et conuersus hinc ad partem Orientis, incumbens in lectulo suo respexit sanctam Crucem, et perfusus lacrymis orauit diutissime; et dimittens peccata eorum qui canonice fuerant obligati ab illo, absoluit eos: imo et ceteris omnibus: Si seruaueritis, inquit, que uobis precepi,  de preteritis malis uobis indulgentia detur. Et hec dicens iterum respexit in celum, et sic orauit: Domine Iesu Christe, Pastor bone, qui per Euangelium tuum hesterno die  dicere dignatus es: Ego sum pastor bonus, qui pro ouibus meis pono animam meam? Tu, pie Pastor, de celo descendisti, et B. Mariam sancto Spiritu obumbrasti, et quem omnis mundus capere non potest in solo eius utero mirabiliter habitasti, seruilemque formam pro nobis peccatoribus induisti, et duodecim Apostolos elegisti, quibus ligandi et soluendi licentiam propriam tribuisti, et Petrum Apostolum fundamentum Ecclesie esse fecisti, dicens illi: »Quodcumque ligaueris super terram, erit ligatum et in celis; et quodcumque solueris super terram, erit solutum in  celis .« Tu, Domine, dixisti: »Petite et accipietis, querite et inuenietis, pulsate et aperietur uobis ;« ideo obsecro clementiam tuam et peto, ut mihi, quem indignum uoluisti eius cathedram sanctissimam residere, petitionem meam tribuere solita pietate digneris. Rogo enim ut Ecclesiam tuam sanctam Catholicam, diffusam per uniuersum mundum, custodias; pacem ei tribuas; a uisibilibus et inuisibilibus inimicis eam protegas atque defendas, omnemque prauitatem hereticorum atque perfidiam ab ea repellas. Deprecor quoque clementiam tuam, ut fidelibus tuis fratribus nostris, qui ad defendendam sanctam Catholicam et Apostolicam Ecclesiam sanguinem suum fuderunt, absolutionem tribuas omnium peccatorum,  et eos in eo numero sociare iubeas, qui pro tuo nomine suas animas posuerunt; ut fideles omnes cognoscant quia tu es omnium bonorum fidelis remunerator. Imploro etiam, immense Deus, clementiam tuam, ut omnem prauitatem infidelium uel hereticorum disrumpas, ut cognoscant te uerum Deum esse Iesum Christum. Obsecro quoque pietatem tuam, ut omnium qui anathematizati sunt uel excommunicati uincula et peccata digneris absoluere et fac illos ad tuam conuerti ueraciter  ueritatem, ut cognoscant me non inuicia uictum egisse, sed ad confirmandam fidei ueritatem, et benedictio tua super eos piissima ostendatur. Domine Iesu Christe, qui dixisti Apostolis tuis: »In quamcumque domum aut ciuitatem intraueritis, dicite: Pax huic domui ;« rogo pietatem tuam, ut quamcumque ambulaui ciuitatem uel prouinciam, pacem et concordiam eis concedas qui pro pace et benedictione tua me receperunt, et in nomine tuo mihi obedientiam fecerunt. Tu enim dixisti: »Qui uos recipit, me recipit, et qui me recipit, recipit eum qui me misit .« Domine, qui non meis meritis, sed pietate tua, uicarium Apostoli tui Petri me constituisti, et ligandi et soluendi potestatem dedisti; dignare benedicere famulos et famulas  totius prouincie, per quam ambulaui: et quos oculis meis uidi et corporaliter benedixi, spiritualiter repleantur et ab omnibus peccatis absoluere eos digneris, et fructifica in eis predicationem quam predicaui eis: et perfidiam Iudeorum uel hereticorum resipiscere iubeas, eosque per totum mundum ad te dignare conuertere et tuam uoluntatem implere: prouinciisque omnibus et ciuitatibus, per quas ambulauit seruus tuus, da plenitudinem frumenti, uini et olei, ut cognoscant quod in tuo nomine ambulauerim, sicut Apostolis precepisti: »Ite in uniuersum mundum, predicate Euangelium omni creature .« Ego quidem in tuo ambulaui precepto, docui, obsecraui, increpaui, tu scis, omnia fideliter fieri: sed quia pius pater  es, dignare conuertere omnes aduersarios tuos ad tuam pietatem, ut te uerum cognoscant Deum, qui es benedictus in secula seculorum. Tunc omnes qui ibi erant responderunt, Amen.

5. In illa hora tantus odor procedens ab altari S. Petri Apostoli totam ecclesiam repleuit, ita ut nullus putaret ex hominibus nisi Paradisi amenum esse odorem. Hoc facto iussit sibi ferri aureum scyphum, plenum pane et uino. Quo adducto, comedit de eo quantum potuit accipere ore  , ac precepit dari presentibus Episcopis, qui similiter ex eo comedentes dederunt cunctis adstantibus. Hoc ita peracto, leuauit oculos suos in celum, et orauit secrete quasi unius hore spatio: et post eleuans uocem, leniter dixit: Magne Deus, humani generis Redemptor, qui  per Apostolos tuos Petrum et Paulum Simonis perfidiam de alto [cadere] precepisti inuocato tuo nomine: sicut eos exaudire dignatus es, ita exaudire dignare me seruum tuum, et ad te conuerte Theophylactum et Gregorium et Petrum qui in toto pene mundo Simoniacam heresim solidauerunt: et ita fac eos cognoscere uiam ueritatis, ut derelinquant errorem suum, et ad te, mitissime Domine, reuertantur. Tu enim promisisti dicens: »Nolo mortem peccatoris, sed ut conuertatur et uiuat :« reuoca illos ab errore, qui conuertisti Paulum persecutorem;  conuerte illos, ut te uerum Deum cognoscant Patrem, Filium, et Spiritum sanctum: et omnes circumadstantes responderunt, Amen. Et iterum dixit circumstantibus: Ite, filii, unusquisque ad domum uestram, et crastina hora diei prima reuertimini ad me. Et mox surrexit de lectulo in quo iacebat: et perrexit ad tumulum sibi preparatum; et incumbens super illum cum lacrymis dixit: Cernite, fratres, ex tantis diuitiis et honoribus, quam paruam et uilissimam mansiunculam exspectamus: ego enim tantis usque modo repletus diuitiis, et dignitatibus decoratus, ex omnibus hoc solum marmor quod uidetis exspecto. Et eleuans manum suam signo sancte Crucis illud signauit: Benedictus tu inter lapides, qui non mea dignitate, sed misericordia Dei, mecum  sociari dignus fuisti: me cum gaudio suscipe, et retributionis tempore presenta me thoro resurrectionis. Credo enim quod Redemptor meus uiuit, et in nouissimo die de terra surrecturus sum, et in carne mea uidebo Deum Saluatorem meum. Et hoc lacrymans dixit  .

6. Et reuersus ad lectulum suum, benedixit omnes qui ibidem erant: quorum quidam reuersi sunt ad propria, quidam cum illo perseuerantes postea nobis retulerunt quod eum tota nocte perseuerantem in magnis precibus audiuissent, et eum publice audiuissent orantem: Domine Deus Sabaoth, respice in me seruum tuum, et exaudi orationem meam, et dignare per tuam gratiam omnes te orantes in ueritate audire: concede ut predicatio tua non uacua  sit omnibus audientibus eam, sed ostende ueritatem tuam in nobis: et ubi inuocatum fuerit nomen tuum per me seruum tuum, illos qui inuocant exaudire digneris de quacumque tribulatione clamauerint: et si fuerint aliqui ex fidelibus qui memoria meum anniuersarium pernotare uoluerint, siue per ecclesias siue per eleemosynarum distributionem, dignare eis, Domine, restituere centuplum, et post hoc seculum eis uitam eternam concedas. Non dignitate mea, sed bonitate tua hoc peto; tu enim dixisti: »Petite et accipietis .« Peto incessabiliter ut a te exaudiri ualeam, quo ad tuam des fidelibus gratiam. Pulso ut ianuas mihi tuas aperias. Non quero secundum meritum meum, sed secundum pietatem tuam: non pulso secundum iustitiam meam,  sed secundum magnam misericordiam tuam. Non nomen meum peto ut exaltetur, qui meritus non sum talia dona: sed ut Apostolicam Sedem sublimare digneris, propter nomen tuum, Domine, qui es benedictus in secula seculorum. Amen.

7. Sequenti uero nocte uiderunt quidam religiosi uiri non dissimilem uisionem, duos candidissimis uestitos uestibus uiros stare ante lectulum prenominati Pontificis, tenentes chartam in manibus, loquentes cum eo et scribentes, quos  ueraciter cognouerunt esse Apostolos Christi Petrum et Paulum.  Hoc uidentes surrexerunt a somno: et campane ceperunt pulsari tempore matutino. Cumque dies illuxisset, congregatis omnibus Episcopis, Presbyteris et Diaconibus, cunctoque Clero et populo Romano in ecclesia B. Petri, surrexit de lectulo, hinc et inde a ministris suis gubernatus duobus, ad ipsum B. Petri sacrum altare: ante quod cum lacrymans prostratus fuisset in terram, orauit quasi spatio hore unius: et reuersus ad lectulum iussit silentium fieri, monens populum sermone breui. Hinc muniuit corpus suum signo gloriosissime Crucis Christi, et uocatis Episcopis confessionem fecit, et iussit sibi ab uno Episcoporum cani Missam: a quo accipiens Corpus Christi et Sanguinem, dixit: Audite propter Dominum,  habete silentium, forsitan possem propter modicum accipere somnum: et cum inclinasset caput in lectum quasi horam dimidiam quieuit: in qua quietudine obdormiuit in pace. Tunc unus de Episcopis surrexit et tetigit illum, putans uiuere illum: quem cum cognouisset defunctum, nuntiauit ceteris Cepiscopis qui aderant omnes Dominum exorare. Mira dicturus sum, que Dominus in suis factis dignatus est. Hora qua eximius Presul suam animam Christo commendauit, nullo ministrorum pulsante, a se ipsa S. Petri campana sonare cepit. Qua scilicet hora quidam Albertus nomine, ceteri quinque de Tudertina urbe protestati sunt uidisse se quasi stratam palliis fulgentibus adornatam et innumeris coruscantem lampadibus, qua anima  eius ab Angelis ducebatur ad celum  . Tanta itaque fuit quietudo in eius obitu per totam urbem Romanam, ut nec arborum frondes aura modicum agitaret. Obiit autem Beatissimus Leo Papa XIII Kalendas Maias, feria Iu, et sepultus est in pace. uere enim Deus sua pietate pium Leonem fecit. Sed ne temporis tarditas me comprehendat, ad ea que dicturus sum attingam: nam ista pauca detersimus de eius uita de multis; sed de miraculis que per eum Dominus dignatus est post eius transitum ostendere, fideliter doceamus.



CAPUT II. Miracula post mortem usque ad uigiliam Ascensionis.

8. Altera uero die post eius obitum, quedam mulier  de Tuscie partibus uenit ad ecclesiam Beati Apostoli: et cum cepisset per gradus ascendere, cepit eam demon uexare et per os eius clamare et dicere: O Sancte Leo, quare catenis igneis me uinctum trahis? non te lesi unquam. Et cum ducta fuisset ad tumulum eius, ceperunt adstantes increpare demonem et dicere: Dic, maledicte, quomodo huc uenisti, aut unde in Christianos tantas uires sumpsisti ad uexandum. Demon respondit: Ego et ii qui adsunt mihi, missi sumus subuertere animam hominis, et tamdiu tentare quoad usque nostra faciamus adimplere mandata. Cumque nobis  obtemperans consentit seruire, corpus eius quasi domum propriam intramus, quod quidem multo tempore habitamus occulte. Tunc dixerunt quidam de Sacerdotibus: Dic, scelerate, et cum occulte in hominis corpore habitatis, quomodo tunc eum primum leditis. Demon respondit: In primis incipimus in illo mittere somnolentiam, prigitiam et famem: et dum dormiendo et pigritando quiescit, maximum acquirimus lucrum. Cumque totum corpus eius nostre subdidimus potestati, contingit eum ad ecclesiam ire, et inter bonos et Catholicos uiros commisceri: quorum eloquentiam spiritualem non ualentes sufferre, incipimus ira excitati lacerare corpus eius, eo quod ultra non possumus occultari. Tunc dixit unus de adstantibus Episcopis:  Adiuro te per uiuentem in secula seculorum, ut dicas nobis si Leo Dei seruus et Papa inter Sanctos fruitur aliqua potestate. At ille cum gemitu et suspirio dixit: O malefice, quare nominasti illum aduersarium nostrum et seductorem totius prouincie. per quem tanta gens subuersa est, et a nostro collegio separata; nos etiam quotidie expellit et uinculis catenarum constringit, atque eiicit de habitaculis: unde uagi et instabiles ac uenales, per deserta et infructuosa loca perambulantes, in nullo unquam requiem inuenimus. Et Episcopus ait: Non ad ea que interrogaui respondes; sed alia uideris enotare. Et demon respondit: Leo, uester Papa ac Dominus, uere inter Sanctos est, inter quos magnum obtinet triumphum: qui non cessat  quotidie persequi nos, ut nostrum possit nomen euacuare: per quem et hodie de hac domo eiiciendus sum. Talia eo dicente, mulier quedam respondit, inter ceteros mente perfida, dicens  : In hora qua Leo Papa demones fugauerit, ego regina ero; et omnes quos fecit gladio perimi, ego statim resuscitabo. uix talia compleuerat uerba, subito a demonio crudeliter cepit uexari; illa autem mulier, que a Tuscie partibus uenerat, eadem hora a demonio est liberata. Tunc omnes populi qui aderant ceperunt pre timore esse perterriti, clamantes unanimiter: Sancte Leo, parce nobis, quia iniuste egimus.

9. In illa hora duo uiri contracti uenerunt ad tumulum  eius, habentes nodosa et contorta genua sua, quorum calcanei natibus adherebant: qui uenientes, sani reuersi sunt, nullum signum habentes pristine infirmitatis. Ipso item die hora uespertina, uenit quidam uir mutus et surdus, et sinistrum latus aridum habens, totusque phantasmate quodam maculatus; qui cum fuisset ad sacrum tumulum deportatus, solutus est a uinculis quibus corpus illius tenebatur. Tunc omnes ceperunt Deum salutis auctorem continuatis laudibus honorare, qui tanta mirabilia operatur per Sanctum Pontificem suum Leonem. Romani igitur uidentes tantas uirtutes,  currebant certatim cum cereis et oblationibus, gaudentes et exsultantes.

10. Alia uero die uenit quidam uir de Francia, qui habebat corpus suum ferreo cingulo coarctatum, ita ut per gyrum corporis sanies multa decurreret in terram: quod uidentes qui aderant nares sibi pre nimio pauore et fetore obturauerunt, deprecantes Dominum ut per S. Leonis merita misero illi succurrere dignaretur. Res mira! statim ferrum crepuit, et multa fusa sanie homo redditus est penitus sanitati: ex quo gauisi omnes Deum et seruum suum S. Pontificem collaudare ceperunt.

11. In illa hora demon per os mulieris illius que superius dixerat: Hora qua Leo Papa demones fugauerit,  ego regina ero; et quos ipse fecit perimi gladio, ego resuscitabo, cepit clamare dicens: Heu! heu! quare ingredimur et coarctamur exire cum tormentis? Nihil te lesimus, Leo, quare nos non permittis uel una requiescere hora? Tunc Episcopi qui aderant dixerunt: Maledicte, reuertere unde huc aduenisti, et exi ab illa. Qui respondit: Non possum reuerti unde exiui, quia signata est: nam hesterno die exiui de domo mea, et hanc in commutationem recepi. Dixitque Episcopus: Et quare de ista ultro exis? Ille respondit: Quia Leo mihi eam dedit ad possidendum heri propter blasphemias quas locuta est in eum; sed tamen ille mobilis est, et sermones eius non sunt ueri: hesterno die dedit nobis et hodie eiiciet nos de ista habitatione. Tunc  dixit Episcopus: Et unde scis quod hodie eiiciet? Respondit demon: uidisti heri, quando mutam linguam resoluit, ipsa hora perrexit cum Marco Episcopo Apulie et cum Marciano Episcopo  Frequentine  Ecclesie Beneuentum. Dixit Episcopus: Pro qua causa perrexerunt. Respondit demon: Nescio, sed scio quia in Apulia sunt, ubi pugnam contra Sanctos Normani commiserunt. Ait Episcopus: uere sunt sancti Alemanni, qui sunt ibidem interfecti? Ait demon: Triginta et quinque sunt sanctificati ex eis per quos signa et mirabilia fiunt in loco illo, eo quod sponte uenerunt et cum fidelitate pro iustitia pugnare maluerunt. Ceteri illic tunc mortui in paradiso sunt omnes, sed quia inuite uenerunt, inter illos minime deputati sunt. Illi quoque  triginta quinque propria uoluntate uenerunt, et gaudentes morti se tradiderunt, propter Deum quem coluerunt, et per ipsos multa mala crescunt  in nobis. Ait Episcopus: uenerunt ipsi Sancti Romam? Respondit demon: uere, inquiens, hodie uenient cum Papa Leone. Dixerunt quidam de Presbyteris, qui presentes aderant: Et unde sciemus quando huc uenient? aut quando cognoscere poterimus? Demon respondit? Citius iam prope Romam sunt: quibus uenientibus ego hic stare ultra non potero. Sunt enim hic et alii fratres mei: dum illi uenerint, omnes mecum fugam arripient. uos autem aspicite in lampade ante signum eius, et cognoscetis signum aduentus eorum. Tunc uere secundum demonis dictum, quasi circa horam quartam, odor magnus factus est per totam ecclesiam; et aspicientibus in lampadem, uiderunt eam ascendere prope ecclesie tegmenta, cum qua et tres  ardere lampades uisum est. In ipsa hora cepit demon ululare sicut lupus, et modicum uexans mulierem exiuit ab ea. Tunc circumstantes ceperunt laudare Deum et B. Leonem famulum eius  .

12. Tertia die post sepulturam B. Leonis Noni Pape, facta sunt duo miracula ad tumulum ipsius, uidelicet duo homines, qui diu ante ianuas Apostolorum Principis iacuerant contracti, per meritum B. Leonis Pape abierunt erecti, et hoc pene tota ciuitas nouit, que eos contractos antea uidit. Mulier quedam, spatio sedecim annorum languens et contracta, iacens in grabato, eius ad tumulum deuecta est: et quia fideliter credidit, sana et erecta illinc rediit: et hec similiter ciuibus nota est. Altera uero mulier de Lateranis, Stephana nomine, uxor cuiusdam  Petri, demonium habens, ad tumulum illius uenit: ubi sanguinem uomens et uolutans se tres nigros carbones ore reddidit; cum quibus et demonium abscessit, et illa, sensu recepto, laudans Deum rediit.

13. In Letania maiore, ad tumulum illius lampas diuino igne accensa est. Nec hoc semel actum, sed bis et ter, et hoc uidit que illa die fluxit ad ecclesiam B. Petri omnis Romana multitudo. In Merculana regione  quedam mulier, Rogata nomine, habens demonium ab ipsa infantia, auditis miraculis ad tumulum uenit: ubi iacens immundos spiritus ita reddidit, uidelicet prius murem tria capita habentem, secundo ranunculum, tertio lacertam quarto ranam, quintoscabronem  : et post multam effusiosionem  sanguinis, sanitati restituta est, multis testibus non solum auditu sed et uisu probantibus. Mulier quedam, nomine Stephania, habitans trans Tiberim,  demonio uexata longo tempore, audita fama beati Corporis uenit, et duos carbones una cum multo sanguine euomuit. Quo facto sanitati restituta est, et mente recepta uisa est ab omnibus astantibus redire libera. In regione Arenula  , quidam habitabat Ioannes nomine, qui, neruis contractis, manum aridam ab utero matris habebat. Hic beati uiri ueniens ad tumulum, extensam et ualidam eam reportauit.

14. Homo quidam, ueniens de longinquis regionibus, in penitentia ferro ligatus, ante tumulum stetit, et dum diutius incumbens orationi commissa sua defleret, Diuine pietatis dono, ferrum, ubi magis solidum fuerat, crepuit. Sanctimonialis quedam similiter ferro ligata, ad loculum accessit; et eodem  modo soluta a ferro, benedicens Dominum, qui est in Sanctis suis mirabilis, ad propria incolumis rediit. In una die restituti sunt duo iuuenes sanitati, quorum unus habens os retortum ad aurem dexteram, et manum aridam cum toto latere: quem mater nomine Maria, uxor Ioannis Orbitani, deflens scapulis apportauit; sed duplo leta miraculo, gaudens cum filio rediit, et hic est notus omnibus apud S. Angelum morantibus. Alter uero ab infantia officio ambarum manuum priuatus, sanitati restitutus, manuum suarum laboribus uiuit.

15. Multis astantibus loquelam recepit mutus quidam, nomine Guido, de Casamala ortus. Puer quidam, Petrus nomine, officium recepit manus dextere. Puer quidam de regione Coloseo habebat manum  dexteram aridam, cum toto latere et pede: quem mater, Stephania nomine, deflens ad tumulum ipsum apportauit; et sanitati restitutus est multis astantibus et uidentibus. Homo quidam, Benedictus nomine, Phlebotomator  , habitans in regione Septemuiis, ulceribus plenus, auditis miraculis ad tumulum uenit; ibique per meritum beati Pontificis sanus factus est, ita ut nec signum cicatricis in carne eius appareret. Quidam uir Maius nomine, de Palliano  , habitans trans Tiberim, a demonio uexatus per annos quindecim, audita fama beati uiri, uenit ad tumulum eius, et duas blactulas  cum multo sanguine euomuit, cum quibus et demonium abscessit. Quidam iuuenis, Franco nomine, qui cecus exstitit, lumen recepit, nepos ostiarii S. Marie de Monte acuto. Iuuenis  quidam de ciuitate Tiburtina, Ioannes nomine, filius Ioannis, ab utero matris mutus, astantibus multis loquelam recepit.

16. Homo quidam Benedictus nomine, habitans in Campo Martio, habebat filium nomine Gratianum  qui sinistrum pedem habebat aridum. Hic per meritum B. Leonis sanitati restitutus, gaudens cum patre rediit. Quidam uir, nomine Petrus, filius Nuccii phlebotomatoris, habitator ipsius regionis, ab utero matris mutus, astantibus multis loquelam recepit. Quedam mulier de Fallari  , demone uexata, ad tumulum uenit, ibique liberata est. Mulier quedam de Aquapendente, manum habens aridam, auditis miraculis, ad locum uenit, et officium manus recepit. Quidam uir, ortus de Tuscanis partibus manum habens aridam, per meritum B. Leonis [sanitati] restitutus est. Quedam mulier, Maria nomine, habitans in Castro Cornazano, manum sinistram habens aridam, ad tumulum uenit: ibique sanata est. Altera mulier, Beatrix nomine, de Apulie partibus, manum  dexteram habens aridam, similiter sanitati restituta est. Quidam Iuuenis ibidem uisum recepit per merita B. Leonis. Mulier quedam, Ermengarda nomine, relicta Petri textoris de Castro uico  , manum sinistram habens aridam, per meritum B. Leonis Pape, uidentibus multis officium manus recepit.



CAPUT III. Miracula patrata a uigilia Ascensionis usque ultra Octauam Pentecostes.

17. In uigilia Ascensionis Domini, per intercessionem Beatissimi Pape Leonis, sanate sunt tres femine: una manum recepit, altera auditum, altera uisum. In uigilia noctis Ascensionis Domini, mulier quedam, Berta nomine, famula Petri opificis, qui dicitur de Udo, habitans in regione Campitello   , demonium habens, ibi liberata est. In eadem noctis uigilia, quedam mulier cuius nomen ignoramus, ambas manus, quas gerebat contractas, sanas recepit. Quo facto quoddam miraculum ibi mirifice accidit. Quidam Ioannes de Ciuitate, habitans in regione Campo Martio, cereum de tumba eiusdem beatissimi Pape Leonis accensum in manu accepit et exstinxit. Hoc facto, dum secure exstinctum teneret, subito accensum uidit. Quem ille non bene exstinctum credens, iterum exstinxit. Et quis Dei miracula ualet perscrutari? iterum se in manu illius accendit. Hic etiam cereus in testimonium seruatus est.

18. In die Ascensionis Domini sanata est puella Amata  nomine, patre genita Engelberto. Hi fuerunt  ex partibus Campanie de Rocca de Risa: hec autem ita fuit contracta ut nunquam pedibus ambularet. Una alia puella, nomine Maria, filia Cice, que habitabat in regione Arenula, lumen recepit, que per annos quindecim non uiderat. Quidam  puer patre rustico genitus, de ciuitate Ortana, erat ita contractus, ut unum latus in sua potestate non haberet; sed Dominus eum per sanctissimi Pontificis meritum sanauit, et latere recepto cum gaudente patre uotum ei uouit, et incolumis rediit. Et fere hora noctis erat media, cum duos cecos mirifice sanauit: unus Pipo, alter uero Adelbertus dicebatur: isti enim de Lama  ciuitate fuere. Et quemdam, Randifium nomine, filium Berardi Comitis Mursicani, qui lancea percussus fuit, et ita attractus, quod pedem unum ad terram ponere non ualebat; sed, iubente Deo, per meritum beati Pontificis sanus recessit. Quedam puella omnimodo manibus et pedibus ita contracta fuit quod nunquam ambulare ualebat, nec manum ad os ducere; et per meritum  B. Leonis officium membrorum recepit, et sana recessit.

19. Proxima die post Ascensionem Domini, due mulieres que a spiritu immundo uexabantur, per sancti uiri meritum sanitati pristine restitute sunt. Inuestituram Culcitre, quod est magnum et inauditum miraculum, quedam mulier Amantii Diaconi famula lauare iuit, que proprie erat de lecto beatisimi Leonis Pape. Ex qua dum aquam extorqueret, inter crura sua tenuit, et ita media parte sui corporis stupefacta fuit, ac si paralysim haberet. Sed ad istud malum superuenit aliud: nam ulceribus plena uisa est in eadem parte corporis; et hec uenit ad tumulum B. Leonis, et sana recessit.

 20. Quedam puella, Rogata nomine, filia Marie, feria septima mense Maio intrante, eodem mense die quarto decimo, ad uenerabile eius sepulcrum, sinistrum brachium contractum ferens, uenit; eiusque sancta suffragatione sanitatis beneficium consecuta est, et hec erat de Castro quod uocatur Stabla  . Quidam de ciuitate Florentina, cum seruis suis, ad tumulum eiusdem beatissimi Leonis uenit cecus; et gratia diuina comitante lumen recepit, et pre gaudio magno quod inde habuit, eosdem seruos libertate donauit. Quidam Romanus, Adelbertus nomine, dum ferro recideret uineam suam, contigit quod de domno Apostolico Leone turpiter loqui non exhorruit. Sed istud facinus absque culpa non euasit: quia malignus spiritus corpus illius repente  inuasit, et grauiter uexare cepit. Hoc autem uiuente illo actum est. Sed diuina fauente gratia, cum post obitum illius ueniret ad sepulcrum eius, per meritum ipsius sanatus est.

21. Quidam Grimoaldus nomine, de S. Benedicto,  de monte Cassino, in Dominica que dicitur Pascha Rosata  , ad tumulum Beati Pontificis ita mutus egritudine aduenit, quod nemo loquelam eius intelligere ualeret: sed, Dei fauente gratia, per meritum B Leonis rectam loquelam recepit. Quidam puer, qui fuit de uerona utroque pede contractus, Dei comitante gratia per meritum beati uiri ibi sanatus, cum parentibus rediit. Quedam mulier de Aquapendente a demonio erepta est, nocte eadem que dicitur de Pascha Rosata. Quidam puer, Petrunculus nomine, de Sena, cum parentibus ad tumulum uenit: hic enim pedibus manibusque contractus erat. Quem ego dum rogatu Senensium qui pro anima sua  eum adduxerant, ad tumulum Beati Pontificis erexissem; repente me uidente,  coram omni populo, officium membrorum recepit. Quidam Presbyter Franco nomine, de Cora  oppido, quinque annis uexatus fuit, et cum in die Dominica que dicitur Pascha Rosata ad tumulum eiusdem Sanctissimi uiri adductus fuisset, statim demonium per sanguinem euomuit, cadens in terram mortuus. Et cum omnis populus eum asportare uellet, quia exanimem uidebant, diuina fauente gratia, per meritum B. Leonis ad uitam sanus rediit, omni populo qui aderat Domino et Sancto gratias referente.

22. Quidam Benedictus nomine, filiam suam, nomine Bonam, causa recipiende sanitatis, ad tumulum beati Pontificis attulit, que erat ambabus manibus contracta: sed, diuina fauente gratia, per  meritum Beati Pontificis recepit sanitatis gaudia. Fuit in Marsicana  uilla de Monte, quedam mulier de Ciuitate Spoletana, diu ceca: que dum orationis gratia beati uiri sepulcrum requireret, in Sabinensi Episcopatu, antequam ad locum ubi corpus eius requiescit perueniret, per meritum sancti Pontificis lumen recepit, ac iter quod ceperat gaudens peregit. Quidam puer de predicta ciuitate, quinque annos habens, atque a natiuitate gressu et loquela carens, parentum auxilio ad sepulcrum Sancti ductus, per meritum eius gressum et loquelam simul recepit. Item alius eiusdem territorii, septem annorum, per tres annos gressu pedum caruit: sed dum ad sepulcrum Antistitis accederet, per meritum eius subito erectus est. Quidam  puer, Leo  nomine, de monte Casino, in eadem Dominica claudus ita aduenit quod nullo modo absque duobus sustentatoriis baculis incedere ualebat: sed per meritum B. Pontificis absque ductore, abiectis baculis, sanitatem membrorum secum reportauit.  Puer quidam, qui fuit duobus pedibus attractus, cernente populo mirifice extensus est: mox ille qui nunquam ambulauit, currendo ad arcam S. Petri ire cepit; et innumerabilis multitudo qui aderant Domino Deo et S. Leoni laudes immensas reddidere.

23. Trigesimo et secundo die  depositionis eiusdem Pontificis mutus quidam de episcopatu Castellano, de quadam plebe eiusdem episcopatus, que dicitur Graciolum, uenit ad sepulcrum iam dicti Pontificis: ubi presente  Episcopo suo et multis qui eum agnoscebant, loquelam recepit, cuius rei testis est Ordinans Episcopus qui bene eum agnouit. Quidam uetulus monachus de Monte Casino, nomine Ioannes, erat mutus et surdus et cecus et dextra manu attractus: has autem passiones per annos nouem portauit  in corpore. Sed cum sensisset quotidie diuulgari miracula sanctissimi Confessoris nostri Leonis Pape, uotum ei in suo corde deuouit, quod si eum orationibus suis beatus Papa saluaret, ueniret ad tumulum eius cum luminaribus. Hec cum dixisset, subito diuina respectus gratia, salutem pristinam recepit sui corporis; itaque sanus apparuit ac si has infirmitates nunquam habuisset. Ut autem se sanum uidit, uotum quod Domino ac sanctissimo Confessori uouit, adimpleuit, et ad tumulum eius uenit, laudesque ei retulit, et cum omni populo qui ibidem aderat gaudens annuntiauit, qualiter Deus per suum Confessorem ei dignatus est pristinam sanitatem reddere. Quidam Petrus nomine, de ciuitate Caieta, filium suum paruum Ioannem, qui habebat latus sinistrum  cum manu arida per annos septem, ad famam sanctissimi Leonis cum eodem filio causa recipiende salutis aduenit. Cumque filius tumbam oscularetur, et pater lacrymaretur, diuina respectus puer gratia salutem pristinam recepit gaudensque cum patre ad propria remeauit.

24. Quedam mulier uetula, nomine Maria Marsicana, de castello Aluo, triginta annos a demonio fuit uexata: sed secunda feria, que est proxima Pentecostes, hora diei nona, demonium in modum musce euomuit. Altera autem mulier, Berta nomine, de terra S. Benedicti, eadem die et hora demonium cum uomitu fetido euomuit: gratia sit Deo et sanctissimo Pontifici qui eam saluti restituit.

25. Quidam paruulus, qui per multa tempora cecus  fuerat, hora nona in octaua Pentecostes lumen recepit: pater eius Arnulfus uocabatur, et erat quidem de terra S. Benedicti. Quidam homo, Lodoicus nomine, de terra de Forcone, cum filio qui erat attractus genibus aduenit ad tumulum beatissimi Confessoris: et dum residerent iuxta tumulum, patre  orante ac flente, repente noster sanctissimus Papa contulit eis salutis dona. Ita ille, qui nunquam absque baculis incedere ualuit, abiectis illis, coram omni populo qui aderat, de altare B. Petri firmiter ire currendo cepit; et laudes cum patre ei reddidit, qui eum per merita B. Leonis sanauit. In eadem die mulier quedam, que per multa tempora grauiter fuit a demonio uexata, aduenit, que cum oscularetur tumbam, statim per uomitum sanguinis antiquus hostis habitaculum corporis eius deseruit, et salutem recepit. Hec autem de terra que uocatur Camerino  fuit. Puella quedam, Leta nomine, que fuit attracta manu sinistra, cum matre, Dei comitante gratia, peruenit ad tumulum: et dum Sanctum tetigisset, subito manum, quam per paralysim amiserat,  recepit sanam.

26. Erat mulier quedam in urbe Roma, que emebat et uendebat piper et thymiama: dum quidam simplex uir a partibus Croatie uenisset, emit ab eadem muliere thymiama quod deferret ad tumulum B. Leonis Pape. Qui adtoxicatus maleficiis mulieris, dedit denarium, uisumque est illi accipere multum: accepit autem nichil. Cumque perrexisset ad tumulum, prostratus in oratione surrexit, mittensque in sacculo manum ut thymiama proferret, inuenit illum nichil habentem. Tunc ille cepit proclamare magnis uocibus dicens: O sancte Leo, inter Romanos hereticos uoluisti manere: ego si in domum iero propriam de te plurimam blasphemiam loquar, nisi uindicer ex malefica illa muliere et iniqua. Eodem die, dum  ea mulier in porticu esset faciens negotia mala, mittens in suo sacculo manum ut piper uenderet, inuenit illum serpenticulis plenum, a quibus uulneratam manum produxit. Cognoscens itaque reatum suum, cucurrit ad tumulum B. Leonis, coram omni populo sua manifestans commissa. Tunc uidentes omnes qui aderant manum mulieris totam uulneratam a serpentibus, timore magno perterriti stupuerunt. Mulier uero, non sufferens dolores, clamauit uocibus magnis: S. Leo, beatissime Papa, ignosce mihi inique et libera me a tormentis horum serpentium, quibus crudeliter crucior. Tunc ille qui emerat ab ea thymiama illud, uidens hoc, dicere cepit: Dignus es, beatissime Leo, magnis honoribus, qui ad te uenientes protegis, et iniquorum facta constringis: gaudeo quidem in  uirtute tui triumphi: ne, queso, irascaris mihi indigno quia iniqua locutus fuero contra te: miserere mei. Mulier autem non cessabat clamare: S. Leo, succurre mihi, miserere, et libera me ab his tormentis que patior: promitio enim nullo tempore pessima que gessi negotia exercere. Hec cum lacrymis  illa dicente, et ceteris qui aderant una cum uiro illo simplice pro ea orantibus, affuit diuina clementia et mulierem illam a peste liberauit; que sanitatem ad plenum recipiens, dedit illi homini tripliciter  quod prius abstulerat ei: et omnes qui hoc uiderunt et audierunt benedixerunt Deum et S. Leonem famulum eius.





MIRACULA BENEuENTI PATRATA
partim ex Ms. Beneuentano a Ferdinando Ughello in episcopis Beneuentanis edita, partim ex Ms. Strozziano accepta.





PRAEMONITIO UGHELLI.

 27. Non pretereundum quod, Walderico  Presule, ad celum euolauit Leo IX Pontifex Maximus: cui post obitum, cum multis claruisset miraculis, Beneuentanus populus sanctissimo uiro, et de eius ciuitate  bene merito, eius nomine intra ciuitatis menia ecclesiam edificarunt, et quolibet anno solemni ritu ac fastu eam incolere ceperunt: cuius et causa eiusdem miracula aliquot in Beneuentana regione meritis illius patrata litteris consignari fecerunt.  Que cum in antiquissimo codice litteris Longobardicis exarata in bibliotheca Beneuentana inuenisset noster Celestinus, fideliter conscripsit, mihique transmisit: ut ad augendam pietatem hoc in loco lectoribus exhiberemus. Quod libenter fecimus, cum in iis aliqua contineantur, que ab aliis, qui uitam sanctissimi Pontificis litteris demandarunt, omissa fuerint. Auctor anonymus est et Leonis synchronus.



HISTORIA MIRACULORUM.


 28. Longe diuulgata fama miraculorum beatissimi Leonis, Beneuenti cepta est edificari ad eius honorem ecclesia: ut, quem Beneuentani ciues uiuum a Normannis carcere detentum aspexerant, iam mortuum et spatiis celestibus perfruentem uenerarentur. Interea accidit  ut Nicolaus quidam de Castello Molliniana et Berardus de loco Carrara, quorum alter perdito brachio dextero, retractis poplitibus et neruis; alter uero frigus et febrim usque ad dysenteriam passus; cum uterque se deferre fecissent ad predictam ecclesiam, que construebatur Beneuenti, illico omnium iudicio desperatam recuperarunt sanitatem.

29. Rusticus quidam ex oppido Ordonum  , cum annualiter uotiue festum B. Leonis excoleret, contigit  ut pre nimia oppressione laborum quos in agro gerebat, die Dominica, quando festa annuntiantur populo, minime ecclesiam adierat. Erat autem dies festus S. Leonis in quinta feria sequenti  , quod predicto rustico erat incognitum. Ille itaque ualde mane surgens, sumpsit secum unum puerulum, quem filium unicum habebat, et securem rastrumque fossorium. Mox ut applicuit suo agro, dimisit predictum puerulum suum ad sarcinam: ille uero fodere anxie cepit. Ex alia parte lupus ore aperto  tulit filium eius puerulum, et fugam arripuit. Quod a longe cernens pater, currere post lupum cepit, hec clamitans: O Sancte Leo, Patrone mi, adiuua me nunc in presenti, et redde mihi unicum filium meum. Que uix locutus fuerat, cum ecce lupus dimisit puerum ita illesum, ut in uestimentis nec uestigium quidem appareret dentium lupi, in ea parte qua eum lupus arripuerat. Reuersus itaque rusticus ad oppidum, hec omnia narrauit: sentiensque eam ipsam diem esse anniuersariam in memoriam B. Leonis, nouo se adstrinxit uoto ad eam quotannis solemniter custodiendam. Sicque nedum Beneuenti, sed per totam Apulie oram, celeberrimum euasit Leonis nomen: Deo sic disponente ut is in eisdem locis in quibus paucis ante annis,  profligato eius et Ecclesie exercitu, ipse captiuus detentus fuerat, postmodum, ingruente miraculorum eius fama, iidem qui aduersus eum steterant in prelio, supplices et uenerabundi eius memoriam excolerent, et magis ac magis erga sanctam Ecclesiam fideles se prestarent, ad laudem et gloriam omnipotentis Dei, cuius nomen per cuncta secula sic benedictum. Amen.  .

30. Hec sunt miracula que Deus fieri uoluit per beatissimum Leonem famulum eius in Beneuento.  Ioannes quidam nomine, ex castello uocabulo Serra  , contractus dolore capitis ex quadam occasione, uidelicet dum in area discuteret fruges hordei, uolatu unius grani eiusdem frugis in oculum caligine obsitus lumen uidere non poterat; quem Dei uirtus et S. Leonis Pape primum in Beneuento curauit, restituto sibi lumine.  Item quidam puerulus, habens brachium ad humerum stupefactis neruis spatio septem annorum, ueniendo ad prefatam ecclesiam, que construebatur Beneuenti in honorem B. Leonis Pape, Dei misericordia et precibus ipsius, pristinam sanitatem recepit. Alius uero Ioannes de cuiusdam ciuitatis regione, uocabulo uico  , dum esset passus paralysin, perdidit officium lingue et brachiorum et aliorum membrorum, tribus annis,  in tantum ut nec quoquam posset, nisi reptans cum scabellis per terram, ambulare: sed in ecclesia eadem pristinam sanitatem recepit. Rursum alius Ioannes, de castro nomine Celone  , dum contra Dei legem percussit matrem suam, diuina ultione amissis quatuor digitis pedum et duobus manuum ex morsu cancri, neruis etiam tibiarum contractis , in uia sanatus est.

31. Item mulier quedam, uocabulo Uzancia ex Beneuento, cuiusdam Balzani clerici, forte casu e lecto cecidit: ruine autem lapsu in tantum tibia eius stupefacta est, ut nullo modo ambulans, in lecto tribus annis egritudine cubaret: que tandem cum inuocaret auxilium B. Leonis, statim [sanitati] restituta  est, atque confestim ad prefatum locum, ubi ecclesia construebatur in honore eius, perrexit, Deoque et B. Leoni gratias reddidit. Puella quoque nobilis femine uno anno in lecto infirma cubans, ut nequaquam ingredi, uel egredi, nisi brachiis suorum supportata ualeret: que, dum repertus est sanguis  eius et deportatus cum hymnis et laudibus in ecclesia episcopii; illuc ducta et prostrata ante altare sancte Dei Genitricis, confestim erecta est et ambulauit. Puer quidam, Dominicus nomine, ex castello uicari  , arreptus a demonio, uenit Beneuentum ductus a matre; quem sic ablatum ab officio lingue ut nequaquam loqui uellet nisi nimis fustigaretur, et hoc duo uel tria uerba non plus, meritum B. Leonis  ita sanus reddidit, ut recte et expedite loqueretur.

 32. Ex territorio ciuitatis uocabulo S. Agathe  , que confinis est Beneuenti, narratur quod adolescens, nomine Nicolaus, dum incoleret transacto mense Maii uineas cum patre et fratre, subito cecidit in terram amisso lingue officio aliorumque membrorum omnium: quod accidens pater et frater ualde condolentes ceperunt flere: dehinc inuento asino imposuerunt illum ibi et deduxerunt eum domum. Die uero alia usi meliori consilio, iterum in lecto illum ponentes, Beneuentum duxerunt ad prenominatam ecclesiam, ubi meritis B. Leonis redditus est perfecte sanitati, in tantum ut qui mutus uenerat et alienis delatus humeris, Dei loquens magnalia sanus et letus ueloci gressu suis pedibus ad propria remearet, castellum uidelicet unde uenerat, Torrelicosi   uocabulo. Femina quedam ex regione Murronis  ciuitatis pluribus a demonibus uexata, audiens rumorem miraculorum B. Leonis, assumpsit spem  quod si ad iam prefatam basilicam ueniret, a demone illo curaretur: quod et fecit; que dum staret [ante altare], demonium quod decipere illam erat solitum, instar corui ab humeris eius auolauit, et nusquam amplius eam uexauit: [sic] Dei fauente gratia et intercessione B. Leonis, curata est a demone.

33. Quidam oriundus ex ciuitate Confinia  nomine, audita fama signorum eius, uenit cum aliis eiusdem loci Beneuentum; et per intercessionem B. Leonis Pape sanitatem quam amiserat consecutus est. Quidam [contractus brachio], cum per dies  sex in prefata ecclesia degeret, somno opprimitur: sed a turba hominum coactus est fugere et uigilare. Qui bene uigilans surrexit, opemque diuinam sibi attributam sensit: cepit enim extendere brachium. quod contractis neruis ad collum ligatum habuerat, et hac illacque uoluere, et que solitus erat, expedite cum eo agere. Quod cum uiderent qui aderant, omnipotenti Deo et S. Leoni benedixerunt. Rursus unus adolescens et due puelle in festiuitate B. Augustini sanitatem ibi consecute sunt: quorum una puella ex ciuitate Monopoli erat, altera uero ex Frequentina  ciuitate: adolescens uero ex finibus Apulie, iste autem et puella que Frequentina oriunda fuerat, per quinque annos oculorum lumina amiserunt: sed largiente  Dei misericordia et intercessione B. Leonis,  ambo eodem die ceperunt uidere sic ut nunquam melius: illa autem que ex Monopoli erat, unum latus totum habens perditum, similiter consecuta est sanitatem per merita B. Leonis Pape. Ad quod spectaculum tota ciuitas Beneuentus confluxit, horumque trium miraculorum testis exstitit, dum in laudem Dei hymnos et gratiarum actiones altis uocibus personuit.

34. Quedam mulier, de finibus Beneuenti, habens unicam filiam, que ab infantia manuum et pedum officio carens nullo modo, contractis omnibus neruis, uel ambulare poterat uel opus manibus operari: hec cum audisset famam miraculorum que in prefata ecclesia Christus per suum seruum Leonem sanctissimum dignatus est operari, a sua matre super asellum  posita, deportata est ibi. Cumque per sex dies perseueraret ibidem iacens, et, plurimis sanitati restitutis, ipsa nichil boni consequeretur, dixit matri sue: Mater, quoniam nostra peccata merita Sancti superant, celeriter eamus hinc: indigne enim sumus consequi sanitatem ab illo. Quam mox eius genitrix asello imposuit, et ad propriam domum ire ceperunt.  uere pius Dominus petentes se nunquam repellit et suos Sanctos omnibus glorificat modis. Nam cum prolongasset ab ecclesia quasi stadiis quinque, matre paululum remorante, cum asellum in quo sedebat ipsa uellet pausare, uehiculum, quod brachium sustentabat cum manu eius, in terram cecidit: statimque oblita sue infirmitatis, quasi sanus uir, post baculum in terram se dedit, ut eum aufferret rursum et resideret asellum. Sed dum pedes eius terram tetigissent, uirtutem Christi sensit super se in tantum euenisse, ut ueniens eius genitrix reperiret eam totam sanissimam, iuxta asellum expeditis pedibus ac toto corpore stantem, et uoce clara celestem medicum collaudantem. Que mox ad ecclesiam S. Leonis Pape, ex qua egresse fuerant, reuertentes  palam sibi obuiantibus Domini annuntiauerunt uirtutem, ibique Christi et S. Leoni gratias et laudes egerunt; admirante populo et collaudante ipsius Christi gratiam et gloriam et uirtutem: qui ut uoluerit, suos ubique ita glorificat Sanctos, ut et hominum semper laudes consequi mereantur, et cum illo sine fine in celo inter Angelos glorientur. Amen.



MIRACULO DUO. A Desiderio abbate Casinensi, dein uictore papa III, descripta.


 35. Post obitum beatissimi Pontificis Leonis multa et magna ad eius tumulum, aliisque in locis, per eum Domino tribuente claruere miracula. E quibus omissis ceteris, duo tantum edificationis gratia  subnectam, sicut a ueridicis uiris nobis relata sunt. uictor Papa  , qui in regimine Sacerdotali ei successerat, audita fama miraculorum eius, quod per eum Dominus talia operaretur, fidem non accommodabat. Sed quia, ut ait Apostolus, »Lingue in signum sunt non fidelibus, sed infidelibus ,« omnipotens Dominus experimento eum docere uoluit que audita a pluribus minime credere uolebat.

36. Curiensis quidam Episcopus, cuius nomen e memoria excidit  , cum supra memorato Pontifice uictore a Germania ueniens, eius in obsequio Rome morabatur. Hic puerum ab utero matris mutum habebat, quem pro mercede anime sue pascens ac uestiens, quocumque ibat, secum ducere consueuerat, in cuius uacuo ore nec indicium quidem  lingue inesse uidebatur. Qui etiam episcopus, ex mirabilibus ad B. Leonis tumulum, similiter ut Papa, incredulum animum gerebat. Cum igitur quadam die ad sedem sui episcopatus, iam accepta licentia, reuerti decreuisset, ecclesiam B. Petri apostoli orationis gratia ingressus, postquam B. Petro se intentius commendauit suis cum clientibus,  equis ascensis, puero in eadem ecclesia oblito, festinus uiam que eum ad suam ducebat patriam, egressus Urbe gradiebatur. Cum itaque longiuscule adhuc esset ab Urbe profectus, repente ei in memoriam  rediit quod mutum puerum in ecclesia B. Petri reliquisset. Qui mox substitit, ac famulos suos, a quibus puer reduci deberet, quosdam remisit. Igitur cum illi apostolorum Principis basilicam essent egressi, conspiciunt puerum ante tumulum B. Leonis stantem, atque cum his qui circumstabant loquentem. Illis itaque mirantibus, et qualiter hoc sibi euenisset querentibus, puer inquit: Postquam dominus meus, hac in ecclesia me relinquens, discessit, huc ad sepulcrum B. Leonis me contuli; si forte omnipotens Dominus officium, quo carebam, uocis meritis eius mihi restituere dignaretur. Nec sum meo, quod corde poscebam, uoto fraudatus: sed mox ut ante eius uenerandam memoriam lacrymans  aliquantulum prostratus iacui, illico recepta uoce loquens, ut ipsi uidetis, surrexi. Ab illa utique die, quod mirabilius est, cepit in ore eius lingua, que defuerat, paulatim crescere, ita ut intra paucos dies pleno ore linguam perfecte reciperet; et uerba sine impedimento sonaret.  Denique qui missi fuerant, curauerunt puerum ad Episcopum ducere, et quem tacentem reliquerat, B. Leonis suffragantibus  meritis ei loquentem adducunt. Regressus igitur episcopus Romanum Pontificem adiit: et quod omnipotens Dominus per B. Leonem operari dignatus fuisset, ostendit. Ex tunc ceperunt ipsi eius ueneranda merita cunctis predicare, qui aliis antea referentibus non patiebantur audire.

37. Illustris uir Maximus, Romane urbis ciuis, nuper retulit mihi de eodem uenerabili Presule que narro. Bernardus quidam pessime mentis miles exstitit, qui Apostolice Sedi contrarium se in omnibus, quibus potuit, modis exhibebat. Sed in bello, quod a uicinis circa Urbem manentibus, coniurantibus cum  Cadalao Parmensi episcopo, qui tunc Apostolicam Sedem inuadere tentabat, cum militibus qui Romanam Ecclesiam defendebant,  commissum est, iusto Dei iudicio confossus interiit. Hic igitur, audita fama miraculorum que omnipotens Deus meritis B. Leonis fidelibus populis exhibebat, non solum non credebat, uerum etiam  ore sacrilego deridebat et blasphemabat. Cum denique quadam die in conuentu appareret populi, et sermo inter eos de signis et uirtutibus B. Leonis exortus esset, cepit ridere dicens: Si Sanctus est, ut dicis, contrahat mihi digitum meum. Cumque compesceretur ab iis qui astabant, ne de sancto uiro talia loqueretur, dimisso conuentu, discessit. Cum ecce forte canis, qui eum sequebatur, suem in platea inuentum inuasit. Ille uero, ne porcus discerperetur, festine cucurrit, et iniecta manu canem tenere uoluit: sed mox porcus hianti ore digitum eius momordit, sicque ab illa die omni tempore quo uixit digitum contractum habens, nullatenus eum extendere potuit. Unde factum est ut qui Dei famulum irridere presumpserat, ipse  contracto digito omnibus derisuri haberetur. Hec de tanto Patre B. Leone dicta sufficiant, quia ad aliorum narranda gesta properamus.





IN S. LEONEM NOTITIA EX GALLIA CHRIST.


 Pater Brunonis Hugo consobrinus erat Conradi imperatoris, cognomento Salici; mater eius Heilewidis, seu Heluidis, nobilitate non impar; pietate haud dissimiles, qui amplissimum patrimonium condendis monasteriis egenisque subleuandis impenderunt, exemplo maiorum suorum. Hi ex prediis suis tria instituerunt cenobia, scilicet Hisse in honorem sancti Martini, prope Sareburgum, pro sanctimonialibus; aliud uirorum, sub titulo sancti Cyriaci martyris, apud Attorfium; alterum quoque puellarum, sub titulo sancte Crucis, puta Woffenheimium in Alsatia prope Engesheimium castrum suum, cuius in gratiam ipse Bruno, ad summi pontificatus apicem elatus, bullam indulsit. Fratri uel sorori Brunonis tribuitur fundatio prioratus sancti Quirini in  Alsatia, quem Ioannes de Bayone a Ludouico, Brunonis auo materno, uult fuisse conditum. Quam maxime nobili huic familie debet Lutiense cenobium diecesis uesontionensis, ut legitur in uita ipsius Brunonis sub nomine Leonis IX pape scripta a uiperto, qui sic loquitur: »Pater Brunonis, natione Teutonicus imperatoris Conradi consobrinus; quorum patres et aui, abiecta omni superbia generis, monasticum habitum tota cordis contritione sumpserunt, laudabilique per omnia fine decesserunt . . . quin etiam Sutrense cenobium patrimoniis suis ampliarunt.«

 Ortus est Bruno in castello Alsatie, quod dicitur Engenesheim, toto corpore crucis signis insignito, XI Kalend. Iulii an. 1002. Cum quintum attigisset annum, Bertoldo Tullensi episcopo educandus et litteris informandus a pia genitrice Heluide, que eum ipsa lactauerat, traditus est. Qua in schola duos habuit collegas propinquos suos, natu maiores, Adalberones nuncupatos, quorum alter, Theodorici ducis filius, immaturo fato functus est; alter, Hezelonis ducis germanus, magister nepotuli sui Brunonis exstitit. Cum uterque in humanioribus litteris et philosophia claruissent, iurisprudentie studio sese addixerunt. Quadam autem nocte dum Bruno in castro Engesheimensi apud parentes suos, quos inuiserat, in cubili soporaretur, uenenosa rana conquieuit  super uultum eius, uenenumque in sanguinem infudit. Malum ita accreuit, ut iam nulla sanitatis spes remaneret. Forte, dum nocte Bruno uigilaret, conspicere credidit S. Benedictum, crucem manu gestantem, qua hic sanctus uenenum dissipauit. Monasticen in suburbano S. Apri monasterio ex eo tempore creditur amplexus fuisse. Equidem morti proximus hec de se dixisse traditur: »Cellam, quam monachus incolui, in spatiosissima palatia iam dudum uidi conuersam.« uipertus in ipsius uita alludens ad caput 7 regule S. Benedicti, hec ait: »Non immemor sui prioris propositi quo malebat iugiter,  omni humilitate, uilitate et extremitate contentus, Christo famulari.« Accedit quod idem Bruno in charta de instauratione monasterii S. Apri, »in quo, inquit, ante episcopatum nostram Societatem collocaui, in episcopatu autem positus, quibus potui ampliaui.« Bertoldo e uiuis exempto, Tulli stetit apud Herimannum eius successorem, idem quod eius antecessori exhibens obsequium, curamque adhibuit ut uita communis et canonica in claustro S. Stephani instituta uigeret. Exinde missus in aulam a parentibus, Conradi imperatoris promeruit gratiam, quem in Italiam adeuntem ad subiiciendum Mediolanum, quod rebellauerat, comitatus est, secum ducens copias quas Tullensis Ecclesia imperatori in bellicis expeditionibus suppeditare tenebatur. Hanc prouinciam  ab Herimanno episcopo infirmitatibus grauato rogatus accepit, riteque compleuit.

Inter hec mortuus est Herimannus anno 1026 Kalendis Aprilis, et in eius locum suffectus est Bruno absens a clero et populo, qui, litteris ad Conradum regem in Italia uersantem, et ad Brunonem ipsum, qui in comitatu eius erat, missis per Notbertum monachum atque Liethardum canonicum, Brunonem sibi episcopum dari uehementer expetierunt, uirum apprime nobilem ac strenuum, qui Tullenses a frequentibus uicinorum insultibus protegere ualeret. Petitioni eorum primum restitit Conradus, quippe qui eum ad ampliores honores destinabat. At Bruno censu inopem Ecclesiam locupletiori preferens, electioni assensit et regem ipsum  ad Tullensium uota inclinauit, effecitque ut non a Romano pontifice, ut rex exoptabat, sed a metropolitano suo consecraretur. Mox itaque ex Italia non sine insidiantium periculo Insubrium in patriam reuersus, Tullum accessit, ubi die Dominice Ascensionis sommo omnium gaudio susceptus, a consobrino suo Theoderico Metensi presule in sede pontificali collocatur. Iam uero cum a Poppone Treuirensi metropolitano ordinandus esset, ab eoque exigeretur ut nichil absque eius consilio in episcopatu ageret, acquiescere noluit; ob idque dilata ipsius consecratio est in sequentem annum, quo reuersus ex Italia Conradus utrumque Wormatiam accersiuit, atque ordinandum ad id solum astrinxit, ut in ecclesiasticis negotiis, maioris scilicet momenti, metropolitani  consilio uteretur. Hoc pacto Bruno u Idus Septembris cum summa omnium gratulatione ordinatur. Post consecrationem studium suum mox conuertit ad propagandam religionem monasticam que in omnibus diecesis sue preterquam S. Apri monasteriis ualde interfuerat, maxime in sancti Mansueti et in Mediano monasterio, ubi locorum abbates, posthabito animarum sibi commissarum studio, in solo exteriorum dominatu se constitutos putabant. Hos in ipso sue electionis exordio loco mouit, et uenerabili Widrico, qui prepositi munus apud S. Aprum gerebat, utrumque monasterium commisit. Illum etiam monasterio S. Apri prefecit abbatem ad preces  Willelmi Diuionensis abbatis, cenobii eiusdem reformatoris, cuius sancta fama cis mare per cunctos fines orbis tunc memorabilis erat, atque pro labentis monasterii refectione eidem Widrico triginta librarum subsidium mirabiliter impendit. Priuilegium in huius monasterii gratiam ab imperatore Conrado assecutus est anno 1033. Ecclesias de Solini monte et Wolferci-Curte in plenaria synodo habita III Id. Octobris 1036 indulsit ad prefati Widrici preces monachis S. Benigni Diuionensis. Eodem anno tradidit S. Mansueto ecclesiam de Gossani-Curte et altare Bertiliaci, que reliquerat Stephanus canonicus, cum ad Cluniacenses monachatum suscepturus abiit; sequenti anno Dodoni abbati S. Mansueti prebuit ecclesiam Paterniaci uille super Mosam fluuium. Preterea in Portu Suauis  parthenone, quem Herimannus antecessor inchoauerat, edificia perfecit, ibique deuotam sanctimonialium constituit congregationem, quibus nobilis generis uiteque laudabilis abbatissam preposuit, Berzennam nomine: cuius assidua sollicitudine diuini feruor seruitii ibidem maxime creuisse traditur. Circa id tempus iudicium tulit in gratiam Raingardis uidue. Eximie stature tantam comitatem et prudentiam iungebat, ut omnium uenerationem et existimationem sibi colligeret. Summopere laudatur ex ingenti in pauperes munificentia, atque etiam ex pietate ac fide, que tam uiua fuit, ut nunquam sacrificium offerret, quin prius lacrymarum copiam effudisset. Musices arte peritus, laudes plurimorum sanctorum ab Humberto cardinali metrice compositas  modulatione exornauit. Propter industriam in tractandis rebus, a Conrado imperatore ad Robertum Francie regem missus est legatus, et inter eos firmam solidamque constituit pacem. Odonem Campanie comitem, qui ad obsidendam urbem Tullensem accesserat, repulit ac cegit ad soluendum obsidionem, opera ferente Conrado rege, penes quem mansit regnum Austrasie, a Rodulpho III, Burgundie Transiurane [rege?] antea possessum, quod Campanie comes inuadere nitebatur. Non ita multo post in lethalem morbum Bruno incidisse traditur, ex quo S. Basilii meritis, ad cuius altare deferri uoluit, habito ita conualuit, ut qui alieno portatus auxilio fuerat, inde propriis uiribus alacris domum redierit. Eodem circiter tempore piam matrem Heluidem sancte  defunctam perdidit. Hec morti proxima, adstante Regelwide Woffenheimi abbatissa, maritum suum enixe rogauit ut ipsam absque ulla pompa sepeliri curaret et quidquid ornamenti ad ipsius sepulturam expendere forte uellet, in usus pauperum erogare non grauaretur. Mos hic Brunoni fuit, ut uno quoque anno apostolorum limina uisitaret: forte dum in comitatu quingentum hominum hanc ageret peregrinationem, omnis turba pestilentia correpta est, quam sanctus presul ex uino, in quod sacras immerserat reliquias, sanauit. Cenobii cuiusdam, quod Golterus de Daguliaco ex consensu coniugis sue Adile in iuris sui predio condidit, ratam habuit  fundationem an. 1043. Henburgense monasterium in honorem B. Marie dedicasse dicitur ad annum 1045.

Iam uero Tullensem episcopatum Bruno uiginti duobus abhinc annis obtinebat, cum una uoce prelatorum et optimatum in Wormatiensi conuentu, ab Henrico III imperatore celebrato, in summum pontificem, mortuo Damaso II, electus est; cui electioni nequaquam acquiescere uoluit, nisi clerus et populus Romanus eam probasset. Facta est igitur hec electio an. 1048, paulo ante festum Natalis Domini, quod ille in sua Tullensi Ecclesia celebrauit. Dehinc assumpto peregrini habitu, tertio post festum die Romam in plurimorum prelatorum comitatu contendit. Rome probata eius electione Dominica prima  Quadragesime pridie Idus Februarii 1049, apostolice cathedre appositus est, Leo dictus eius nominis IX. In pontificatu nomen ac titulum episcopi Tullensis primis duobus annis retinuit. Eodem anno in Galliam iter aggressus, concilium Ticini habuit infra octauam Pentecostes, post quod in Saxoniam conuenit imperatorem. Unde ambo Coloniam profecti, illic festum SS. apostolorum Petri et Pauli celebrarunt. Suam uero dilectam Tullensem Ecclesiam inuisere Leo non est cunctatus, ubi solemnitatem exaltationis S. Crucis exegit. Tunc ad Hermanni sancti Remigii Remensis abbatis preces, Remos accedens 29 Septembris, in festo S. Michelis, translationem egit corporis S. Remigii, ecclesiam dedicauit, et concilium inchoauit 3 die Octobris.  Romam redux, in synodo habita anno 1050, mense Maio, Gerardum Tullensem episcopum in sanctorum  numerum retulit, festumque eius iussit celebrari uIII Kal. Maii; imo et corpus ipsius Tullum denuo reuersus e terra leuauit mense Octobri anni eiusdem. In sequenti uero, dum Rome uersaretur, episcopatum Tullensem, quem huc usque retinuerat, Udoni primicerio tradidit, bullamque pro bonorum ac priuilegiorum confirmatione indulsit. In Germaniam constituende pacis gratia inter Henricum imperatorem et Andream Hungarie regem regressus an. 1052, Andream omni compositioni obsistentem ecclesiasticis subiecit censuris. Priusquam e Germania discederet, ab imperatore ualidum obtinuit exercitum ad debellandos Normannos. Unde cum hisce copiis Alpes traiiciens, per dies Quadragesime an. 1053 Romam peruenit. Castris utrinque in Appuliam  promotis, uIII Kal. Iulii fortiter ab utraque parte pugnatum fuit, sed Normanni fuere uictores. Leo ex prelio in castellum se recepit, moxque acriter obsessus est et captus. Normannis tamen reddita, quam ademerat, sacra communione, IX Kalend. Augusti incolumis ab Huncfrido Normannorum duce Beneuentum deductus, ibi aliquantum temporis detentus est usque ad paschale tempus anni insequentis, quo Romam adire permissus, feliciter diem clausit XIII Kal. Maii, miraculis ante et post obitum editis clarus. Obiit quinquagenarius, sexto pontificatus anno: sepultus ad altare S. Gregorii in basilica uaticana. Libros de rebus ab eo gestis duos scripsit Wibertus Tullensis archidiaconus eius familiaris, quos Bollandiani ediderunt tom. II Aprilis ad diem  19 eiusdem mensis.





NOTITIA ALTERA.


 Leo, qui huius nominis uulgo IX appellatur, ex comite Dagspurgensi, episcopo Tullensi in Leucis, cui nomen Bruno fuerat, maximo bono totius Ecclesie catholice creatus est pontifex Idibus Februarii,  anno 1019, tempore Henrici imperatoris H. Cardinales per legationem ab imperatore petiuerunt suo nomine eligi et presentari aliquem idoneum qui Benedictum iam tertium sedem apostolicam uiolenter inuadentem eiicere posset. Delegit imperator Brunonem ex nobili Francorum prosapia oriundum, Tullensium episcopum, eumque purpura pontificali indutum a se dimisit, ut coram cetu cardinalium se eligendum presentem sisteret. »Cum per Gallias iter ageret, inquit Otto Frisingensis, contigit eum Cluniacum uenire, ubi forte tunc prefatus Hildebrandus, prioratus, ut dicitur, obedientiam administrabat. Is uero Leonem adiens, emulatione Dei plenus, constanter eum de incepto redarguit, illicitum esse inquiens per manum laicalem summum  pontificem ad gubernationem totius Ecclesie uiolenter introire. uerum si suis se credere uelit consiliis, utrumque, et quod maiestas imperialis in ipso non  exacerbetur, quodque libertas Ecclesie in electione renouetur, se pollicetur effecturum. Inclinatus ille ad monitum eius purpuram deponit, peregrinique habitum assumens, et ducens secum Hildebrandum, iter carpit. Igitur ad Urbem usque uenientes consilio Hildebrandi a clero et populo Bruno in summum pontificem eligitur.« Ita Leo, sicut illi more apostolico precedentibus prophetiis et uisionibus ante quinquennium diuinitus reuelatum fuerat, legitime electus est Romane Ecclesie pontifex optimus, meritis ualde insignis, et ob uitam quam ducebat angelicam, angelorum consortio dignissimus. De quo hoc memorabile refert Sigebertus, quod cum ex Galliis Romam tenderet, audiuerit uoces angelorum cantantium: Dicit Dominus: Ego cogito cogitationes pacis et non afflictionis . Unde factum esse  credo quod simul ac consecrationem pontificiam Rome accepisset, nichil ibi moratus, Sipontum in Apulia ad uisitandam ecclesiam Sancti Michelis in rupe Gargana sitam, et ad promerenda apud Deum suffragia sanctorum angelorum, celeberrimam eius temporis peregrinationem accurrerit. Ex hac peregrinatione reuersus, monasterium Cassinense ingressus, peracto ibidem misse sacrificio, pro honoribus sibi exhibitis gratias egit, et monasterium simul et abbatem multis priuilegiis donauit. Tullensis Ecclesie tantus amator exstitit, ut titulum priorem Tullensis episcopatus relinquere non uoluerit. Patrimonium suum impendit in erectionem monasterii Sancte Crucis, illudque amplissimis redditibus locupletauit. Rebus Ecclesie in Italia compositis, uenit in Germaniam,  habitisque ibidem conciliis pluribus, quoad mores eamdem reformauit. Cumque ex Galliis in Italiam se conferret, ex Lotharingia secum duxit Humbertum, uirum omni uirtute et doctrina excellentissimum, cumque ad predicandum Siculis uerbum Dei archiepiscopum ordinauit, ex quo postea sancte Romane Ecclesie factus est cardinalis. Donatione abbatis monasterii Sancti Remigii in Gallia susceperat ligneum scyphum benedictionis causa oblatum, quem pro amore tanti pontificis ualde obseruabat; qui cum de manu ferentis ministri casu decidisset, et fractus fuisset, ualde contristatus eam ob rem pontifex, iussit sibi fragmenta offerri premissaque oratione, altera pars alteri adiuncta fuit. Presbyterum quemdam, qui per cancellarium sedis apostolice, data  pecunia corruptum, litteras absolutionis furtim obtinere studuerat, redditis illi cum imprecatione apostolica muneribus dementauit. »Quandiu Rome remoratus est, inquit Leo Ostiensis, omni tempore tribus per hebdomadam diebus a Lateranensi ecclesia usque ad Sanctum Petrum priuato habitu, nudisque pedibus, cum duobus aut tribus clericis noctu psallendo et orando pergebat.« Decimam partem oblationum, quas predecessores in suum usum conuertere consueuerant, ipse utilitati basilice principis apostolorum cessit. Suenonum Danorum regem, cognomento Magnum, trium regnorum dominum, cegit dimittere uxorem quam duxerat consobrinam. Ad componendas dissensiones inter imperatorem et Andream Hungarie, Roma euocatus uenit in Germaniam;  sed delusus a rege Hungarie nichil effecit. Aduersus Nortmannos auxilium imperatoris petiit et impetrauit. Cum Wormatie una cum imperatore natalem Redemptoris celebraret, postero die, propter inobedientem diaconum auctoritate apostolica suspensum, ipsi cum Luitpoldo Moguntino orta fuit illa  controuersia, quam abbas Urspergensis refert; et de ea pro suo odio quod schismaticus in Romanos pontifices conceperat, male iudicauit. Eodem tempore in Germania existens, abbatiam Fuldensem, et Bambergam sedi apostolice antehac donatam, pro Beneuento aliisue ciuitatibus et iuribus in Italia ab imperatore acceptis, permutauit. Cum Nortmannis infelici prelio pugnauit: fugato enim toto exercitu, Teutonicorum militum alii cesi, alii capti fuerunt; imo ipse pontifex in Nortmannorum manus ac potestatem uenit, non sine uincentium Nortmannorum dolore et penitentia. Unde factum quod eidem, quanquam uictus esset, ob reuerentiam apostolici culminis, in omnibus tanquam uictori morem gererent, ipsumque cum suis omnibus, prout petierat,  relaxarent et honorifice in locum quem uellet tutum deducerent. Petrus Damiani, in epistola ad Firminum episcopum, aduersus Leonem bella tractantem et militaribus copiis se miscentem scripsit; eumque hac de re, quasi rem malam et ecclesiastico ordini inconuenientem egerit, reprehendit et suggillat. Sed cum hac de re aliter uniuersa sentiat Ecclesia, ignoscendum est merenti eremite qui Germanorum et Gallorum loricatos et galeatos episcopos perstringens, stylum nimis laxauit, et, ut in huiusmodi affectibus frequenter accidere solet, metam redargutionis excessit. Petrus patriarcha Antiochenus sapiens que sunt catholice fidei, simul ac creatus est patriarcha, more maiorum, catholice et apostolice Ecclesie communionem per epistolam una cum  fidei professione ad Leonem missam expetiuit; et, ut ex reddita Leonis epistola constat, impetrauit. Post acceptam et refutatam impiam Michelis Constantinopolitani patriarche epistolam, pro pace inter Latinos et Grecos concilianda, et pro bello aduersus Nortmannos conficiendo, legationem misit Constantinopolim ad Constantinum Monomachum imperatorem. Fungebantur legatione Humbertus episcopus Silue Candide, Fridericus archidiaconus cancellarius, cardinales, et Petrus episcopus Amalphitanus. Rerum ab ipsis Constantinopoli gestarum commemoratio breuis et succincta exstat apud Baronium. Antequam a legatione reuerterentur, Beneuenti infirmatus in comitatu Gunfridi Nortmanni olim hostis sui, Romam delatus, sancte et pie  obdormiuit in Domino XIu Kalendas Maii, postquam sedisset annos 5, menses 2 et dies 8. Sepultus in basilica sancti Petri, iuxta sepulcrum sancti Gregorii, miraculis celeberrimis claruit. Cessauit episcopatus menses undecim et dies uiginti quatuor.





DE SCHISMATE GRAECORUM PER MICHAELEM CERULARIUM IN ROMANAM ECCLESIAM EXCITATO Et de eorum obiectis in Latinos.


 1. Iam anni fere ducenti a schismate Photiano effluxerant, cum necdum bene obducta cicatrice, aliud non minus perniciosum, et hactenus insanabile exortum est. Post mortem quippe Alexii patriarche Constantinopolitani, que anno millesimo quadragesimo quarto, mense Februario accidit, subrogatus est in eius locum Michel, cognomento Cerularius, qui a Ioanne germano Michelis imperatoris in exsilium actus fuerat ob tyrannidem affectatam, testante Ioanne Curopalata. Hinc neophytus ad patriarchale euectus fastigium, Alexandrino et Antiocheno patriarchis suas prerogatiuas detrahere conatus, demum in Romanum pontificem, totamque Latinam Ecclesiam se conuertit, specie quidem ut cum Romano pontifice et Latina Ecclesia communionem  sarciret, sed re ipsa ut causas utrique conuiciandi quereret ac pretexeret. Tunc Romane Ecclesie preerat Leo IX, Damaso secundo suffectus anno millesimo quadragesimo nono, quo tempore Greci in Apulia contra imperatorem rebellauerant. Hac occasione Cerularius litteras scripsit ad Leonem papam, cum multa, ut ipse  aiebat, humilitate: »tum ut Leo cum Grecis eadem sentiret, remoueretque scandala que de Latinis circumferebantur circa orthodoxam fidem, tum ut ipsum sibi beneuolum redderet, quo per eum Francorum auxilium contra Grecos rebelles imperatori procuraret.« Eodem tempore Petrus patriarcha nouus ecclesie Antiochene, que, uti et Alexandrina, quamdam semper communionem cum Latinis retinuerat, litteras cum fidei  catholice professione misit ad Leonem pontificem, qui eius promotionem laudauit confirmauitque. Non tulit hanc Petri Antiocheni moderationem Cerularius, magnopere improbans quod Romanum pontificem in sacris diptychis commemoraret. Quin etiam, adiunctis sibi Leone Acridano archiepiscopo Bulgarorum, et Niceta Pectorato, uariis scriptis Leonem papam et Latinam Ecclesiam exagitauit. Respondit ad Cerularii litteras Petrus  Antiochenus ea qua preditus erat moderatione, et obiectiones in Latinos ab eo factas partim insuper habuit. »Et alia quidem, inquit, uisa sunt detestanda, qualis est particule Filioque adiectio ad sanctum Symbolum, alia uero sanabilia; quedam denique digna que dissimulentur. Ubi autem nec circa Deum nec circa  fidem periculum est, propendendum semper ad pacem  et fratrum amorem. Denique multa itidem apud orientales tolerari, que post multum laboris ac studii non potuerint exscindi. Quod si eorum, inquit, qui sub nobis degunt, superiores euadere non ualemus, quo pacto illam gentem superbam alteque ceruicis a suis consuetudinibus reuocare poterimus? Ceterum non facile aures prebendas inanibus calumniis, nec suspicionibus temere habendam fidem.« Demum epistolam ita concludit: »Atque hoc diuinam tuam beatitudinem admittere exhortor: ne, dum omnia requirimus, omnia amittamus.« Hec epistola scripta est post mortem Leonis pape, que anno 1054 accidit, cuius successori scribendum monet Petrus, ut obiecta uel neget uel excuset.

2. uerum Leo papa, urgenti malo presens remedium  adhibiturus, legatos cum litteris direxerat ad Constantinum Monomachum imperatorem, scilicet Humbertum cardinalem et episcopum, Petrum Amalphitanum archiepiscopum, et Fridericum sancte Romane Ecclesie cancellarium; qui, uisitato primum Casinensi monasterio, ut sue legationis successum Deo commendarent, in urbem regiam profecti sunt. Hos benigne et honorifice excepit imperator, contra quam Cerularius, quem legati in errore obfirmatum anathemate perculerunt. Humbertus primum Mediani monasterii in Tullensi diecesi monachus, indeque Romam profectus cum Brunone electo pontifice, atque ab eo creatus cardinalis et episcopus Silue Candide seu Sancte Rufine, precipuas hoc in negotio partes habuit, isque unus uoce  ac scriptis, que exstant, Cerularii obiecta et errores refutauit, et Nicetam Pectoratum ad resipiscentiam adduxit. Petrus Amalphitanus archiepiscopus a Cerulario frustra culpatur, tanquam ob facinora e sede sua pulsus, quem pie memorie uirum uocat Petrus Damiani  ; unde redarguans putidum impostorem Bennonem, qui eum ob malas, ut ipse nugatur, artes infamare conatur, ut Gregorio uII eius discipulo labem adspergat. Tertius e Legatis Fridericus, Godefridi Tuscie ducis frater, Leonis pape et Henrici imperatoris propinquus erat, postea Casinensis monachus et abbas, dein cardinalis, ac demum summus pontifex ad breue tempus sub nomine Stephani X.

 3. Obiectionum capita que Cerularius Latinis exprobrabat, partim eadem, partim alia erant ab  iis que Photius seculo nono iam opposuerat. Hec in summa refert Cerularius in epistola ad Petrum Antiochenum: »Nimirum quod Latini particulam Filioque Symbolo adiecissent; quod azymo pane in sacrificio utantur; quod feria quarta carnem, parasceue caseum et oua edant, sabbato ieiunent, suffocata et polluta comedant; quod monachi adipe suillo utantur, eorumque infirmi carnibus uescantur; ad hec, quod sacerdotum nuptias prohibeant Latini; et in Missa tempore communionis unus ministrantium azyma comedat, et reliquos salutet; quod annulos in manibus episcopi gerant ut sponsi; insuper, quod baptismum unica mersione peragant; denique, quod omnes barbam radant.« Quid ad hec responderit Humbertus, singillatim exponere otiosum fuerit.  Illud unum obseruare licet, quod negat Latinos suffocato et sanguine ad id tempus usos fuisse. Pressius obiecta ipsa refellit in multis Petrus Antiochenus in epistola  ad Cerularium; excusatque Latinos quod barbam radant, et quod episcopi annulos gerant. »Quod autem polluta manducent ipsi Latini, eorumque monachi edant carnem et adipem porcinum, illa quoque inuenies, inquit, modo indagaueris, apud quosdam e nostris fieri,« quod Magni Basilii testimonio probat, et exemplo sancti Pachomii, quem in suo sancto monasterio sues e micis ac mense reliquiis pauisse dicit: »Quibus mactatis, carnem quidem hospitibus in cibum prebebat, interanea uero ac extremitates pedum capitisque senibus monachis et infirmis apponebat. Egregium uero  scilicet ac suaue obsonium, inquit, lentem et fabam, defectu boni olei, cum adipe suillo coctas comedere!« Ex illa nichilominus Cerularii obiectione in monachos, quod carnibus infirmi uescerentur ex regule sancti Benedicti indulgentia, occasionem forte sumpsit sanctus Bruno Cartusianorum auctor, ut carnium esum suis, etiam infirmis, interdixerit; tametsi in statutis Guigonis non fiat diserta illius abstinentie mentio cap. 38, ubi propter solos infirmos emendorum piscium facultas conceditur. At in prima parte compilationis statutorum antiquorum seculo XIII facte, esus carnium, cui Ordo renuntiauit, nulli infirmorum, ne quidem leprosis, conceditur cap. 44; qualem abstinentiam uenerabilis Stephanus, Grandimontensis ordinis auctor, suis etiam  discipulis disertis uerbis interdicit in regule sue cap. 57. Quod uero nonnulli Grecorum Latinis obiiciebant, quasi honorem sacris reliquiis et imaginibus detraherent, id falsum reuincit  Petrus Antiochenus, tum ex cultu quem Romani reliquiis sanctorum apostolorum Petri et Pauli exhibebant, »tum ex eo quod uidemus, inquit, Francos peregrinos in nostra omnino ueneranda templa intrare, omnemque honorem ac reuerentiam sacris imaginibus impertiri. Itaque rogo, subdit ille ad Cerularium, supplico obtestorque, mente tuos sacros pedes amplectendo, ut de eo quod exactius est remittens diuina  tua beatitudo, rebus sese accommodet. Metuendum enim est ne, dum uult discissum sarcire, peiorem scissuram faciat; dumque prolapsum erigere contendit, maiorem efficiat casum. Utinam hanc moderationem Greci omnes semper in animo habuissent, uel modo saltem haberent!«

4. Interim moritur Leo papa: quo nuntio accepto, legati Romam reditum parant. Hos donis muneratos dimisit imperator, eisque munera haud exigua beato Petro offerenda prebuit. Eorum insuper precibus annuum censum, id est binas auri libras, Casinensi monasterio  quotannis persoluendas instituit. uerum eos in reditu Trasimundus Theatinus comes intercepit spoliauitque. Inuidiam nichilominus apud Henricum Germanie regem passus est Fridericus  cancellarius, quasi pecuniis ac donis suffarcinatus rediisset, ob id regi inuisus quod frater ipsius Godefridus in eum rebellasset. Hac pulsatus calumnia Fridericus, Richerium Casini abbatem, qui tunc Rome aderat, conuenit, seque in monachum admitti postulauit. Annuit facile Richerius, premissoque cum suis Casinum Friderico, ipse post paucos dies subsecutus est cum Henrici regis nuntiis ad principes missis; quibus presentibus, ille abiecta qua tunc utebatur pretiosissima ueste, sacre religionis habitum induit; postea factus abbas, dein cardinalis a uictore II, ac demum post uictoris obitum pontifex sub nomine Stephani X, anno 1058. Ubi primum iniit pontificatum, nichil antiquius habuit quam ut Grecos ad Ecclesie communionem reuocaret. Quapropter  legationem decreuit in Orientem ad urbem Constantinopolitanam, designato ad id muneris Desiderio  Casinensi abbate, cui collegas duos adiunxit, Stephanum cardinalem, et Mainardum postea Silue Candide episcopum, dato eis mandato ut quam citius fieri posset reuerterentur. uerum quominus hec legatio suum consequeretur effectum, pontificis obitus breui subsecutus intercessit. Tentata subinde Grecorum ad Ecclesie communionem reductio, sed hactenus  exiguo et fere nullo fructu.

5. Illud obiter obseruandum quod Leo IX habet in epistola ad Cerularium, ubi Ecclesie Constantinopolitane exprobrat leuitatem in ordinandis eunuchis  eius episcopis, aiens loco unius ex eis ordinatam fuisse feminam ferri: quod sane Leo Cerulario haudquaquam exprobraturus fuisset, si fabula de Ioanna papissa uulgata fuisset; quam a Cerulario in Leonem ipsum, adeoque in Romanam Ecclesiam, facile regeri posse presensisset. uerum hec fabula iam demum apud eruditos sic male olet, ut de ea plura dicere uetet pudor; tametsi heterodoxi quidam eam propugnare pergant, ut ridiculo commento suos, asseclas pascant. Tantum addo, quod a nemine hactenus notatum, in ueteri carmine de Romanis pontificibus, quod in Eugenio III desinit, nullam de fabulosa illa Ioanna fieri mentionem, uti nec in carmine  Frodoardi. Sic enim habet, post ualentinum, peta ille anonymus nondum editus:

Gregorius quartus, et Sergius, et Leo quartus
Pontifices dicti; post quos legimus Benedictum.
Hinc, Nicole, tuo tua gaudet Roma decore.
Ex quo intelligitur hanc fabulam medio seculo duodecimo necdum inuentam fuisse, quam Martino Polono  plerique tribuunt; tametsi in nonnullis eius exemplaribus, quale est unum apud clarissimum abbatem Franciscum de Campis, nichil simile habetur. Fatendum est tamen illam tunc temporis, id est sub finem seculi tertii decimi uulgatam fuisse, eamque apud Ioannem Iperium reperiri.



LEONIS IX PAPAE OPUSCULA.





DE CONFLICTU uITIORUM ATQUE uIRTUTUM LIBELLUS. Exstat ad calcem editionis Operum sancti Leonis Magni, uenetiis anno 1553 data.





ADMONITIO PRAEuIA.


 Plusieurs bibliographes  attribuent à Léon IX quelques homélies ou sermons imprimés, selon eux, à la suite de ceux de saint Léon le Grand, dans les éditions de Louuain 1565, de Cologne 1568, 1598, et d'Anuers 1583. Mais ils ne spécifient rien en particulier, et ne nous en donnent point d'autre connaissance. N'ayant pu déterrer aucune de ces éditions, nous auons été assez heureux pour en trouuer une autre de Cologne de 1548. A la fin de celle-ci est imprimé, sous le nom de saint Léon pape, un traité Du combat des uices et des uertus. Pierre Canisius, qui en est l'éditeur, atteste qu'il se trouue dans des manuscrits fort anciens, entre les écrits du grand saint Léon; mais il  auoue en même temps qu'il n'est point de ce pape. L'unique preuue qu'il en donne est la diuersité de style. A celle-ci, qui est palpable, il pouuait en ioindre une autre qui est sans réplique: c'est que l'auteur du traité renuoie sur la fin la personne à qui il l'adresse à la règle de Saint-Benoît, de laquelle il fait un grand éloge, comme contenant toutes les instructions suffisantes pour mener une uie chrétienne.

Trois raisons nous persuadent que ce traité, qui est peut être la même chose que les homélies ou  sermons dont parlent les bibliographes cités, appartiennent à notre saint pape: 1o Il porte le nom de Léon dans les anciens manuscrits, et n'est point un écrit de saint Léon le Grand; 2o l'éloge qu'on y lit de la règle de Saint-Benoît conuient parfaitement à Léon IX, qui l'auait professée; 3o enfin, le style, qui est coupé, aisé, coulant, retient les caractères de celui de notre sauant pontife. Il n'y a qu'une difficulté solide qu'on puisse opposer à notre sentiment, c'est que l'auteur, parlant de la uille de Milan, la désigne comme le lieu où il écriuait; mais on peut l'entendre aussi du lieu oû faisait sa demeure la personne à qui l'écrit est adressé. S'il est uéritablement de notre saint pape, il put le composer pendant sa prison de Bénéuent. L'auteur témoigne qu'il était fort occupé,  et qu'il lui auait fallu prendre sur son sommeil pour trouuer le temps de l'écrire.

Ce traité est diuisé en uingt-cinq chapitres, dans chacun desquels l'auteur introduit un uice et la uertu opposée, qui combattent l'un contre l'autre, commençant par l'orgueil et l'humilité, et finissant par l'amour de ce monde et le désir des biens futurs. Le fond principal en est tiré de l'Ecriture sainte, et l'éditeur en faisait tant de cas, qu'il le qualifie un liure d'or.



DE CONFLICTU uITIORUM ATQUE uIRTUTUM.]

 Apostolica uox clamat per orbem, carissime, atque in procinctu fidei positis, ne securitate torpeant dicit: »Omnes qui pie uolunt uiuere in  Christo Iesu persecutionem patientur . Et ecce Christianitas in suis principibus iam religiosa, iamque fidelis est. Desunt pie uiuentibus in  Christo Iesu uincula, uerbera, flagella, carceres, equulei, cruces, et si qua sunt diuersorum genera tormentorum. Quomodo ergo uerum erit quod per Apostolum sonuit, ut omnes pie uiuentes, persecutionem patiuntur? An forte nemo pacis tempore uult pie uiuere in Christo Iesu, et ideo desunt ista? Quis hoc uel desipiens dixerit? In hac ergo Apostoli sententia non specialis quorumdam, sed generalis omnium persecutio debet intelligi. Et quidem sunt multi intra sinum matris Ecclesie constituti, qui pie uiuentes in Christo, contumeliis assumuntur, opprobriis, iniuriis, derisionibus lacessuntur. Ista nec illa generalis persecutio, quam Apostolus omnes pie uiuentes pati descripserat, cum sint quidam religiosi, quibus nemo prauorum audeat in faciem derogare.

 Alia uero quedam intelligenda est, que immanior, et magis noxia est, quam non materialis intorquet seueritas, sed uitiorum gignit aduersitas. Dum enim contra humilitatem superbia, contra Dei timorem inanis gloria, contra ueram religionem simulatio, contra subiectionem pugnat contemptus, contra fraternam congratulationem inuidia, contra dilectionem odium, contra libertatem iuste correctionis detractio, contra patientiam ira, contra monsuetudinem proteruia, contra satisfactionem tumor, contra spirituale gaudium secularis uita, contra uirtutis exercitum torpor uel ignauia, contra firmam stabilitatem dissoluta uagatio, contra spei fiduciam desperatio, contra mundi contemptum cupiditas, contra misericordiam obduratio, contra  innocentiam fraus et furtum, contra ueritatem fallacia et mendacium, contra ciborum parcimoniam uentris ingluuies, contra moderatum merorem inepta letitia, contra discretam taciturnitatem multiloquium, contra carnis integritatem immunditia atque luxuria, contra cordis munditiam spiritualis fornicatio, contra amorem patrie celestis appetitus seculi presentis, opponens, semet immergit: quid aliud, quam crudelis pie uiuentium persecutio aduersus conglobatas uirtutum acies deseuit? O quam durus, o quam amarus est superbie congressus! que angelos de celo proiecit, homines de paradiso eliminauit; cuius exercitus, atque armorum conflictus uitia sunt, que breuiter comprehensa tetigimus. Sed uideamus quemadmodum  castra celi et inferni dimicent, arma Christi et diaboli consilia decertent.


SUPERBIA DICIT:

Certe multis imo etiam pene omnibus melior est uerbo, scientia, diuitiis, honoribus, et cunctis que uel carnalibus uel spiritualibus suppetunt carismatibus. Cunctos ergo despice, cunctis temetipsum superiorem attende.


HUMILITAS uERA RESPONDET:

CAP. I. »Memento quia puluis et cinis es ,« »quia putredo et uermis es ;« quique si aliquid es, nisi tanto te humilies, quanto magnus es, perpendis omnino quod es. Nunquid altior es quam primus angelus? Nunquid splendidior in terra quam  Lucifer in celo?  Quod ille de tanta sublimitate per superbiam cecidit, tu ad tantam celsitudinem superbiens de imis conscendens? qui illa, quandiu hic uiuis, conditione teneris, de qua per quemdam sapientem dicitur: »Corpus quod corrumpitur aggrauat animam et deprimit terrena inhabitatio sensum multa cogitantem .« Quam densissimis putamus in terra superbie tenebris, lutum inuolui, si potuit in celo stella, que mane oriebatur, lucis sue globos amittere? Audi ergo potius lucem ueritatis dicentem: »Qui sequitur me non ambulat in tenebris, sed habebit lumen uite .« In quo autem esset sequenda, alibi premonuit dicens: »Discite a me quia mitis sum et humilis corde, et inuenietis requiem animabus  uestris .« Audi, tumor superbie, audi dicentem adhuc humilitatis magistrum: »Omnis qui se exaltat humiliabatur, et qui se humiliat exaltabitur .« Et illud: »Super quem requiescit Spiritus meus nisi super humilem, et quietum, et trementem sermones meos?«  Audi quid etiam de illo ait Apostolus, qui te ad hec sectanda inuitat; ait enim: »Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo. Humiliauit semetipsum factus obediens usque ad mortem, mortem autem crucis .« Si igitur tanta humilitate se deprimit diuina maiestas, superbire in  aliquo non debet humana infirmitas.


INANIS GLORIA DICIT:

Age bonum quod uales, ostende cunctis bonum quod agis, ut bonus a cunctis dicaris, ut sanctus et uenerabilis ab omnibus prediceris, ut Dei electus noscaris, ut nemo te contemnat, nemo te despiciat, Sed uniuersi debitum tibi honorem persoluant.


TIMOR DOMINI RESPONDET:

CAP. II. Si boni aliquid agis, non pro transitoriis, sed pro eternis honoribus age. Occulta quod agis, quantum uales. Quod si ex toto non uales, sit in animo occultandi uoluntas, et non erit de ostentatione ulla temeritas: nec criminis erit aliquando manifestare, quod semper uis celatum habere. Sic denique duas Redemptoris sententias sibi quasi contrarias  uideberis adimplesse, quibus dicitur: »Faciente te eleemosynam, nesciat sinistra tua quid faciat dextera tua: sed sit eleemosyna tua in abscondito, et Pater tuus qui uidet in abscondito, reddet tibi .« Et: »uideant opera uestra bona, et glorificent Patrem uestrum, qui in celis est .« Caue prorsus, ne in te illa sententia conueniat, qua hypocritis dicitur: »Omnia opera sua faciunt, ut beatificentur ab hominibus .« »Amen dico uobis receperunt mercedem suam .« Attende tibi in cunctis que agis, ne elatione pulsatus, cum his qui de miraculorum signis gloriabantur audias: »uidebam Satanam sicut fulgur de celo cadentem .«


 SIMULATIO uERAE RELIGIONIS DICIT:

Quia nichil boni in abscondito facis, ne a cunctis cognitus detesteris: finge te foris esse quod intus non appetis.


RELIGIO uERA RESPONDET:

CAP. III. Imo magis satage esse quod non es. Nam ostendere hominibus quod non es, quid aliud quam damnatio est? Memor esto itaque, quod dicitur: »ue uobis, Scribe et Pharisei hypocrite, qui mundatis quod deforis est calicis et paropsidis, intus autem pleni estis rapina et immunditia. Pharisee cece, munda prius, quod intus est calicis et paropsidis, ut fiat et id quod deforis est mundum .« Itemque illud, quod inculcando repetitur: »ue uobis, Scribe et Pharisei, quia similes estis  sepulcris dealbatis que a foris apparent hominibus speciosa, intus uero plena sunt ossibus mortuorum, et omni spurcitia .« Sic et uos a foris quidem patetis hominibus iusti, intus autem pleni estis hypocrisi et iniquitate. Nec non et illud, quod de talibus scriptum legitur: »ueniunt ad uos in uestimentis ouium, intrinsecus autem sunt lupi rapaces .«


INOBEDIENTIA DICIT:

Quis tu, ut peioribus obtemperes, deterioribus famulatum exhibeas? Te magis, quam illos decuerat imperare, qui tibi non possunt ingenio, uel industria cequari? Obtemperare igitur magis Domini imperio et non tibi sit cura de aliquo.


SUBIECTIO BEATA RESPONDET:

 CAP. Iu. Si Domini optemperandum est imperio, humano subdi necesse est magisterio. Ipse enim dicit: »Qui uos audit me audit, et qui uos spernit me spernit ;« Ita, inquis, oportet: sed si talis qui imperat esset, per quem Deus imperat. Sed Apostolus contra: »Non est, inquit, potestas nisi a Deo. Que autem sunt, a Deo sunt ordinata. Itaque qui resistit potestati, Dei ordinationi resistit. .« Quales esse enim debeant hi qui imperant, non est a subditis discutiendum. Et quidem primis Ecclesie pastoribus Dominus dicit: »Scitis, quod reges gentium dominantur eorum, et qui potestatem exercent inter eos, benefici uocantur. uos autem non sic .« Sed »qui uult maior esse in uobis, erit omnium seruus .« Sic et »Filius  hominis non uenit ministrari, sed ministrare .« Sed tunc, quod non omnes tales futuros esse preuidit, subiector omnium personas in discipulis assumens premonuit, dicens: »Super cathedram Mosi sederunt Scribe et Pharisei. Que uobis dicunt facite: que autem faciunt, nolite facere: imponunt enim in humeros hominum onera grauia et importabilia: digito autem suo nolunt ea mouere. .«


INuIDIA DICIT:

In quo illo, uel illo minor es? Cur ergo equalis eis, uel superior non es? Quanta uales, que ipsi non ualent? Non ergo tibi aut superiores esse, aut etiam equales esse debent.


 CONGRATULATIO FRATRUM RESPONDET:

CAP. u. Si ceteros uirtutibus antecellis, tutius in loco infimo quam in summo temetipsum conseruas. Semper enim de alto peior fit ruina. Quod si tibi, ut asseris, quidam superiores, aut equales sunt, quid te ledit, quid te nocet? Caue prorsus, ne dum locum celsitudinis inuides, illum imiteris, de quo scriptum est: »Inuidia diaboli mors intrauit in orbem terrarum. Imitantur autem illum, qui ex parte eius sunt .«


ODIUM DICIT:

Absit, ut illum diligas, quem in omnibus contrarium habes; qui tibi derogat, qui tibi insultat, qui te iniuriis exasperat, qui tibi peccata tua improperat, qui te dictis, operibus, atque honoribus preire festinat.  Nisi enim tibi inuideret, nequaquam se tibi ita preferret.


uERA CHARITAS RESPONDET:

CAP. uI. Nunquid quod hec, que narras, odio habenda sunt in homine, propterea non est amanda Dei imago in homine? Sicut Christus, qui in cruce positus inimicos suos dilexit, ante crucis tormentum admonuit dicens: »Diligite inimicos uestros, benefacite his qui oderunt uos; et orate pro persequentibus et calumniantibus uos, ut sitis filii Patris uestri qui in celis est .« Sic et per Salomonem et Apostolum dicitur: »Si esurierit inimicus tuus, ciba illum; si sitit, potum da illi ;« »hoc enim faciens, carbones ignis congeres super caput eius .« Cui sententie idem Apostolus ex proprio subiungit, dicens:  »Noli uinci a malo, sed uince in bono malum .« Quo contra de his qui fratres odisse noscuntur, per Ioannem dicitur: »Qui odit fratrem suum homicida est. Et scitis quod omnis homicida non habet in semetipso uitam eternam manentem .« Et rursum: »Qui odit fratrem suum in tenebris ambulat, et in tenebris est usque adhuc: et nescit quo eat, quia tenebre cecauerunt oculos eius .«

At, inquis, sufficit mihi quod amantes me diligo. Dominus contra ait: »Si enim diligitis eos qui uos diligunt quam mercedem habebitis? Nonne et Publicani hoc faciunt?«  Quid tu quoque ad hoc obiicere uales? Certe, »qui odit fratrem suum, manet in morte, et qui diligit, in Deo manet,  et Deus in eo .« Omnem ergo amaritudinem fellis euome, et quoquo pacto ualueris caritatis dulcedinem sume. Nil enim suauius illa, nil est beatius. »Deus, inquit Ioannes, caritas est .« Et egregius predicator: »Charitas Dei diffusa est in cordibus nostris, per Spiritum sanctum qui datus est nobis .« Unde nec immerito caritas fraterna delictorum facinora tegere dicitur, sicut scriptum est: »Uniuersa delicta operit caritas .«


DETRACTIO DICIT:

Quis potest sustinere, quis silentio tegere, quanta ille uel ille praua committit, nisi qui forte consentit?


 LIBERTAS IUSTAE CORRECTIONIS RESPONDET:

CAP. uII. Nec tacenda sunt mala proximi, nec consentienda: sed caritate fraterna in faciem proximus redarguendus est, non autem ei occulte detrahendum. Quod si obiicitur: idcirco fratrem coram oculis increpare nolo, ne exasperatus correctione, non proficiat, sed magis ex correctione scandalum sumat, occurrit diuina Scriptura, et uersa uice magis scandalum denuntiat dicens: »Sedens aduersus fratrem tuum detrahebas, et aduersus filium matris tue ponebas scandalum .« Magis enim scandalum sumit qui sibi detrahentem intelligit, quam qui corripientem sustinet. Et quia nonnunquam errata delinquentium ad tempus tegenda sunt, ut aptiori tempore corrigantur, propterea subiuncitur:  »Hec fecisti et tacui.« Ne autem ex hoc discreto silentio detractores sibi applauderent, qui dum semper occulte derogare malunt, nunquam in apertam increpationem prosiliunt, adhuc subinfertur: »Existimasti inique quod ero tui similis.« Ac si diceretur: Iniquum est cogitare ut inde detractor similis appaream: unde ad tempus reticens, locum apte correctionis exspecto. Unde et protinus subditur: »Arguam te, et statuam contra faciem tuam;« ueluti diceretur: Non in occulto, ut tua consuetudo est, sed in aperto, ut mea est consuetudo aptum tempus corripiendi exspectans peccatorem arguam, et eius delicta contra faciem illius statuam. At, iniquis, non odio, sed amo, quem ita in absconditis diiudicans reprehendo. Et ego: Imo  magis hinc odis, et non diligis, unde detrahis et non corripis. Quam sit autem detestanda detractio proximi, plerisque in locis eloquia diuina testantur, unde est illud: »Detrahentem aduersus proximum suum occulte, hunc persequebar .« Et illud: »Qui detrahit fratri eradicabitur .« Nec non et illud apostoli Pauli: »uidete nedum inuicem mordetis, ab inuicem consumamini .«


IRA DICIT:

Que erga te aguntur, equanimiter ferri non possunt: hec patienter tolerare, peccatum est. Que etsi non eis cum magna exasperatione resistitur, contra te deinceps sine mensura cumulantur.


PATIENTIA RESPONDET:

CAP. uIII. Si passio Redemptoris ad mentem reducitur,  nichil tam durum, quod non equo animo toleretur. »Christus enim, ut ait Petrus, passus est pro nobis, relinquens nobis exemplum, ut sequamur uestigia eius .« Ipse enim dixit: »Si patremfamilias Beelzebub uocauerunt, quanto magis domesticos eius?«  Et alio in loco: »Si me persecuti sunt, et uos persequentur .«

Sed quanta sunt in comparatione passionum illius, que patimur? Ille enim opprobria, irrisiones, contumelias, alapas, sputa, flagella, spineam coronam, crucemque sustinuit: et nos miseri ad nostram confusionem uno sermone fatigamur, uno uerbo deiicimur. Et quid agimus de eo, quod dicitur,  »Si non compatimur, nec conregnabimus?«  Quapropter retundendi sunt ire stimuli, et eius metuenda damnatio. Si quidem »qui irascitur fratri suo reus erit iudicio; qui autem dixerit fratri suo racha, reus erit consilio; qui autem dixerit, fatue, reus erit gehenne ignis .« Ubi autem remedium inuenitur, patet ex eo quod subditur: »Si offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade reconciliari prius fratri tuo, et tunc ueniens offeres munus tuum .« Ac si diceretur: Nec in corde tacitam precem effundas, nisi prius offensum proximum satisfaciendo ad lenitatis mansuetudinem perducas. Munus enim nostrum  est oratio nostra; altare uero nostrum est cor. Ille autem qui hoc facere  studuerit, premissam damnationem nequaquam incurrit. Sed sunt multi qui petenti sibi ueniam, delicta non remittunt. Contra quos illa Domini sententia uenit, qua dicitur: »Si non remiseritis hominibus peccata eorum, nec Pater uester celestis remittet uobis peccata uestra .«

Plura sunt, inquis, que committit, et me sepius offendit. Ad hec non ego, sed Dominus respondet: Nam cum Petrus ad eum diceret: »Quoties peccabit in me frater meus, dimittam illi usque septies?« Ille ad eum: »Non dico tibi, inquit, usque septies, sed usque septuagies septies .«  Quam multi autem sunt qui suas iniurias tarde relaxant, Dei uero citius indulgent: fitque nonnunquam ut occasione Domini iniurias uindicandi, suas uindicant irati. Quid quoque de illis dicendum est, qui furore cecitatis usque ad uerba proruunt maledictionis, nisi hoc quod Apostolus ait: »Neque maledici regnum Dei possidebunt?«  Quod Iacobus exaggerando detestans ait: »Linguam nullus hominum potest domare: inquietum malum, plenum ueneno mortifero. In ipsa benedicimus Dominum et patrem, et in ipsa maledicimus homines, qui ad similitudinem Dei facti sunt. Ex ipso ore procedit benedictio et maledictio. Non oportet fratres mei hec ita fieri. Nunquid fons de eodem foramine emanat dulcem et amaram aquam?«   Hac de causa alibi etiam dicitur: »Mors et uita in manibus lingue .«


PROTERuIA DICIT:

Nunquid stultis, nunquid insensatis, ac brutis animalibus lenia uerba, et non magis asperrima  obiicienda sunt?


MANSUETUDO RESPONDET:

CAP. IX. Non tua in his persuasio, sed Apostoli sequenda est preceptio, qui de hac sententia dilectum discipulum admonet, dicens: »Seniorem non increpaueris, sed obsecra ut patrem, iuuenes ut fratres, anus ut matres, iuuenculas ut sorores, in omni castitate .« Et rursum: »Seruum, inquit, domino non oportet litigare, sed mansuetum  esse ad omnes: doctorem patientem, cum modestia corripientem eos qui resistunt.« Rursumque: »Argue, obsecra, increpa, in omni patientia et doctrina .« Quod uidelicet malum proteruie, deterius adhuc subditis quam prelatis nocet. Sepius enim contigit ut leniter ac cum caritatis dulcedine prolatam correctionem spernant, et contra humilitatis uerba, despectionis emittant iacula. Unde scriptum est: »Qui arguit derisorem, ipse sibi facit iniuriam.« Quo contra de illo qui per increpationem proficit, dicitur: »Argue sapientem et amabit te .«


TUMOR DICIT:

Testem habes Deum in celis, non tibi sit cure quid de te suspicentur homines in terris.


 HUMILIS SATISFACTIO RESPONDET:

CAP. X. Non est danda detrahendi occasio, non susurrandi suspicio, sed si adsunt que corrigantur, manifestanda, aut certe si desunt, humili protestatione neganda: quia et Apostolus monet, »nullam occasionem dare diabolo maledicti gratia .« Quod etiam in illis detestatus est, qui Christianam fidem censentes, in idolis ad comedendum recumbebant, et quanquam ipsum idolum pro nichilo ducentes, immolata quasi innoxios cibos sumerent; infirmas tamen fratrum conscientias per hoc factum ad nefandos idolorum ritus, trahebant.


TRISTITIA DICIT:

Quid habes unde gaudeas, cum tanta mala de proximis portas? Perpende quo merore omnes intuendi  sint, qui in tanto contra te amaritudinis felle uersantur.


SPIRITALE GAUDIUM RESPONDET:

CAP. XI. Geminam esse tristitiam noui, imo duas esse tristitias noui: unam scilicet que salutem, alteram uero que perniciem operatur: unam que ad penitentiam trahit, alteram que ad desperationem perducit. Tu quidem unam ex illis cognosceris, sed omnino que mortem operaris. Non est igitur in his contristandum que suades, sed contra magis gaudendum in iis que necdum intelligis, quia et dator gaudii perennis dixit: »Cum persecuti uos fuerint homines, et dixerint omne malum aduersum uos, mentientes, propter nomen meum, gaudete et exsultate in illa die, ecce enim merces  uestra est in celo .« Memento que nostre religionis apostoli, »ibant gaudentes a conspectu concilii, quoniam digni habiti sunt pro nomine Iesu contumeliam pati.« Nullus ergo meroris locus esse debet, ubi tanta letitia succedit.


TORPOR uEL IGNAuIA DICIT:

Si lectioni continuato studio insistis, oculorum caliginem incurris. Si indesinenter lacrymas fundis, ipsos etiam oculos amittis. Si protelatis uigiliis psalmorum censum persoluis, insaniam capitis acquiris. Si quotidiano labore te conficis, ad opus spiritale quando te surgis?


uIRTUTIS EXERCITIUM RESPONDET:

CAP. XII. Quid tibi ad hec perferenda tam longa  temporum proponis spatia? Nunquid scis si crastina die uiuas? Imo etiam si uel unam horam in hac uita facias? An forte mente excidit, quod Saluator in Euangelio dicit: »uigilate, quia nescitis diem, neque horam .« Quapropter discute corporis inertiam, semperque memento, quia regnum celorum non tepidi, neque molles, non desides, sed uiolenti, uimque facientes diripiunt .


DISSOLUTA uAGATIO DICIT:

Si Deum esse credis ubique, cur unum singulariter locum, quo tanta perpetrantur custodis, et non potius ad alia transis.


STABILITAS FIRMA RESPONDET:

CAP. XIII. Si ita est ut asseris, que ubique Deum  esse fateris, ergo nec iste locus deserendus est, quem fugere appetis, quia et in ipso Deus est. At inquis: Meliorem inquiro, meliorem inuenio. Sed ego respondeo: Nunquid meliorem, aut etiam talem inuenis, qualem diabolum, et hominem perdidisse cognoscis? »Memor esto itaque quia primus angelus de celo corruit ;« »et primus homo de paradiso expulsus est ;« et ad erumnam huius seculi peruenit. Attende, quia Lot exercitio malorum probatus inter Sodomitas sanctus fuit; »in monte autem securitate torpens, debriatus, cum filiabus peccauit .«

Quod uidelicet uagationis studium adhuc alteram speciem reddit, dum quosdam et in uno loco perseuerantes a spiritalibus retrahens, uel terrenis negotiis  implicare, uel rebus utilissimis satagit occupare, contra Apostoli dicta agens, qui ait: »Nemo militans Deo, implicat se negotiis secularibus, ut ei placeat, cui se probauit .« Et rursum: »Sine intermissione orate, in omnibus gratias agite .«


DESPERATIO DICIT:

Que et quanta commisisti, que grauia crimina, que innumerosa delicta, et pene in melius necdum uitam mutasti, necdum conuersationem utiliter correxisti? Ecce enim, ut cernis, mala semper consuetudine obligatus teneris. Conaris exsurgere, sed peccatorum oneribus pregrauatus, relaberis. Quid ergo agendum est quando de preteritis certa damnatio imminet, de presentibus nulla emendatio succurrit,  nisi ut non amittantur rerum temporalium uoluptates, dum consequi nequeunt futuri seculi oblectationes?


SPEI FIDUCIA RESPONDET:

CAP. XIu. Si de criminibus et delictis agitur, ecce Dauid adulterio simul et homicidio reus, de inferni faucibus Domini misericordia describitur liberatus. Ecce Manasses omnium peccatorum nefandissimus, impurissimus ac sordidissimus, illecebrosissimus quoque, et sceleratissimus per penitentiam de morte ad uitam rediit. Ecce Maria Magdalena, innumeris fornicationis sordibus inquinata, ad fontem piatatis anxia currens, Dominique uestigia lacrymis rigans, capillis detergens, deosculansque, et  lambens, unguentoque perungens ablui meruit. Ecce Petrus negationis sue uinculis astrictus, amarissimis lacrymis infidelitatis nodos resoluit. Ecce seditioni et effusioni fratrum sanguinis latro obnoxius, unius hore momento, unaque confessionis uoce, de cruce ad paradisum transiit. Ecce Saulus Ecclesiam persequens, multos pro nomine Christi perimens et, ut ita dixerim, martyrum cruore totum se inficiens, Apostolus factus, in uas electionis est mutatus.

Ubi ergo tot tantaque procedunt exempla, non dent locum desperationi mala colloquia, cum etiam scriptum sit: »In quocunque peccator conuersus ingemuerit, saluus erit .« Et rursum: »Nolo mortem impii, dicit Dominus .«

De conuersatione uero in melius nequaquam mutata, quid aliud respondeam, nisi ut, quod heri quisque non egit, agat hodie dum adhuc uiuere licet? Nec differat de die in diem, semperque pro uiribus desuper acceptis, praue consuetudini resistens, dicat mane et uespere: »Ecce nunc cepi, hec est immutatio dextere Excelsi .«


CUPIDITAS DICIT:

Certe sine culpa est, quod quedam habenda concupiscis, quia non multiplicari appetis, sed agere pertimescis, et quod male alius retinet, ipse melius expendis.


MUNDI CONTEMPTUS RESPONDET:

CAP. Xu. Ista nec apud seculares homines sine  periculo uel offensione procurantur, quia quanto quisque amplius habere ceperit, tanto amplius habere concupiscit: fitque ut modum in concupiscendo non habeat, dum innumeris huius seculi curis deseruire festinat. Ut enim Scriptura dicit: »Auarus pecuniis non impletur .« Que nimirum quam sit detestanda, Paulus indicat, dicens: »Et auaritia, que est idolorum seruitus .« Que quod fit noxia, idem exponens ait: »Qui uolunt diuites fieri incidunt in tentationem, et in laqueum diaboli, et desideria multa et nociua, que mergunt homines in interitum et perditionem .« Que quam sit detestanda, quidam sapiens denuntiat, cum dicit: »Auaro nichil est scelestius .« Quam sit hec  iterum noxia, Iacobus aperit, dicens: »Agite nunc, diuites, plorate, ululantes in miseriis que aduenient uobis. Diuitie uestre putrefacte sunt. uestimenta uestra a tineis comesta sunt. Aurum et argentum uestrum eruginauit, et erugo eorum in testimonium erit uobis, et manducauit carnes uestras sicut ignis .« Sed nec Redemptor noster preterire uoluit cupiditatis malum, quam noxium esset. Ait enim: »Difficile, qui pecunias habent, regnum celorum intrabunt .« Et rursum: »Facilius est camelum per foramen acus transire, quam diuitem intrare in regnum celorum .«

Si igitur secularibus uiris ita est periculosa cupiditatis  industria, quanto magis periculosior est illis qui habitu et conuersatione iam seculares esse desierunt, qui totum quod uiuunt, Domino esse dououerunt? Ad quos specialiter Redemptoris transeunt uerba, quibus destrui possit morbus auaritie: »Nolite, inquit, solliciti esse quid manducetis, aut quid bibatis, aut quo operiamini. Hec enim omnia gentes inquirunt. Querite autem primum regnum Dei et iustitiam eius, et hec omnia adiicientur uobis .« O quam beata, o quam secura, quam amplectenda sententia. Nullus enim in hac uita ita securus est, ut ille qui nichil preter Christum appetit possidere. Cuncta namque, que sunt necessaria, sub hac sponsione probatur habere, sicut Paulus ditissimus, pauper dicebat: »Tanquam nichil habentes, et  omnia possidentes .« Omnia utique non superflua, sed tantum necessaria, ipso confirmante ac dicente: »Habentes uictum et uestitum, his contenti sumus .« Sed forte dicis: Ideo a sanctis religiosisque uiris plura habenda sunt, ut melius ab ipsis quam a popularibus erogentur Christi pauperibus. Et ego consentio, sed prelatis, non autem subiectis, quos maxime illud mulieris Loth exemplum deterret, que, dum post tergum a Sodomis exiens respexit, in statuam salis conuersa spiritum efflauit . Unde et Christus tale quid precauendum denuntiat, dicens: »Nemo mittens manum suam ad aratrum, et respiciens retro, aptus est regno Dei .« Hinc Petrus ait: »Melius erat illis non cognoscere uiam iustitie  quam post cognitionem retrorsum conuerti ab eo, quod traditum est illis sancto mandato .« Continget enim eis illud ueri Prouerbii: »Canis reuersus est ad suum uomitum, et sus lota in uolutabro luti .« Qui nimirum auaritie morbus nunquam melius compescitur, nisi cum dies mortis sine obliuione meditatur, cum qualis post modicum in sepulcro futurus sit homo, consideratur. Hoc certe fixum manebat in illius memoria qui dicebat: »Homo putredo, et filius hominis uermis .« Hoc ab illo non recesserat, qui dicebat: »In omnibus operibus tuis memorare nouissima tua et in eternum non peccabis .« Quid tunc, rogo, quid tunc diuitie conseruate proderunt? Audi quid: »Nudus egressus sum de uentre  matris mee, nudus reuertar illuc .« Audi quid: »Nihil intulimus in hunc mundum: sed nec auferre quid possumus .«


OBDURATIO DICIT:

Si ea, que possides, egentibus tribuis, unde subiectos absque pecunia nutris?


MISERICORDIA RESPONDET:

CAP. XuI. Si apostoli modum in hac parte tenueris, utraque perficere ualebis. Hinc enim idem ipse ad Corinthios ait : »Si uoluntas prompta est, ex hoc quod habet, accepta est, non secundum quod non habet. Non enim ut aliis sit remissio, nobis autem tribulatio; sed ex equalitate in presenti tempore uestra abundantia illorum inopiam  suppleat, ut et illorum abundantia uestre inopie fit supplementum, ut fiat equalitas sicut scriptum est: »Qui multum habuit, non abundauit, et qui modicum, non minorauit .« Hinc quidam iustus prolem dilectam admonet, dicens: »Si multum tibi fuerit, abundanter tribue; sin autem exiguum, et hoc ipsum impertire .« Hinc quoque incarnata ueritas dicit: »uerum quod superest, date eleemosynam, et ecce omnia munda sunt uobis .« Audi quoque quod scriptum est: »Iudicium sine misericordia fiet ei qui non fecerit misericordiam .« Quo contra propheta admonet dicens: »Frange esurienti panem tuum, et egenos uagosque induc in domum tuam. Cum uideris nudum, operi eum, et carnem tuam ne despexeris  .« Memento quid purpurato diuiti contigerit, qui non ideo damnatus est quod aliena tulerit, sed quod egenti pauperi sua non tribuerit, et in inferno positus, ad petenda minime peruenit, qui hic parua negauit . Quid etiam ad sinistram positis iudex celi dicturus sit, attende: »Ite in ignem eternum, qui paratus est diabolo et angelis eius. Esuriui enim, et non dedistis mihi manducare,« et cetera, que ibi  terribiliter enumerantur.

Furtum et fraus, quanquam gradus habeant locutionis, unum est tamen quod dicunt.


FURTUM DICIT:

Si aliena non tollis, ex proprio uel diues uel sufficiens esse non uales.


 FRAUS DICIT:

Si cuncta que tibi prelatus seruanda commisit, illibata consignas, et ne in modicum quid reseruandum existimas, unde uel propriis utilitatibus consulis, uel amicis et commilitonibus places?


INNOCENTIA AD UTRAQUE RESPONDET:

CAP. XuII. Melius est pauperem et insufficientem esse, nullique ex dato placere, quam aliquem ledere furto uel fraude. Qui enim aliena quolibet modo iniuste preripit, ipse sibi regni celestis aditum claudit. Unde et predicator egregius quondam redarguit dicens: »Omnino delictum est in uobis, quod iudicia habetis inter uos. Quare non magis iniuriam accipitis? Quare non magis fraudem patimini? Sed iniuriam facitis, et fraudatis ;« et hoc fratribus:  »An nescitis quia iniqui regnum Dei non possidebunt?«  Atque inter cetera subiunxit: »Neque fures, neque rapaces, regnum Dei possidebunt .«

Fallacia atque mendacium, et ipsa unum dicunt. Fallacia fit ingenio, mendacium uero simplici uerbo.


FALLACIA IGITUR DICIT:

Ut ex multis unum proferamus, cum in non dando, aliquem illudere queris. Quid in petendo moras innectis? Non habeo quod tribuere possim. Celat utique in corde que habet, uel quod sibi conseruet, uel quod alii, si uoluntas inest, tribuat.


MENDACIUM SUBIUNGIT:

Omnino quod postulas non habeo, scilicet non artificioso  ingenio, sicut fallacia, sed simplici negationis uerbo oportet decipere quemquam.


uERITAS AD UTRAQUE RESPONDET:

CAP. XuIII. Nunquam Deus falli potest. Sed te potius, quam Deum fallis, quia quolibet modo mentiatur, »os quod mentitur, occidit animam ;« »et oribus mendacibus pars illorum erit in stagno ignis ardentis sulphure .«


uENTRIS INGLUuIES DICIT:

Ad esum Deus omnia munda condidit: et qui saturari cibo respuit, quid aliud, quam muneri concesso contradicit.


CIBORUM PARCIMONIA RESPONDET:

CAP. XIX. Unum horum que dicis uerum est. Ne enim homo fame moreretur, omnia Deus ad esum  munda creauit. Sed ne comedendi mensuram excederet, abstinentiam imperauit. Atque inter cetera sua mala, saturitate maxime panis periit Sodoma, Domino attestante, qui de Ierusalem per prophetam loquitur, dicens: »Hec fuit iniquitas sororis tue Sodome saturitas panis.« Quapropter sicut eger ad medicinam, sic ad sumendas dapes debet quisque accedere, nequaquam scilicet uoluptatem in illis appetens, sed necessitati succurrens. Hinc incarnata ueritas per Euangelium ait: »Attendite, ne grauentur corda uestra in crapula et ebrietate .« Quo contra de insatiabili Iudeorum uoracitate Apostolus dicit: »Multi ambulant, quos sepe dicebam uobis; nunc autem et flens dico inimicos crucis Christi, quorum Deus uenter est, et gloria in pudendis eorum  qui terrena sapiunt .« Et rursum: »Esca uentri, et uenter escis. Deus autem et hunc et hanc destruet .« Ille autem hoc uitium superat plene, qui in sumendis dapibus non solum parcimeniam tenet, ut scilicet refectionem semper esuriens imperet, uerum etiam, accuratiores simul et suauiores epulas, excepta corporis infirmitate et hospitum susceptione, contemnit.


INEPTA LAETITIA DICIT:

Utquid animi gaudium intus abscondis? Egredere in publicum letus: Dic foris aliquid, unde uel tu, uel proximi tui rideant. Fac eos letos tua letitia.


MODERATUS MeROR RESPONDET:

CAP. XX. Unde tibi inest tanta letitia? Nunquid iam diabolum uicisti? Nunquid iam inferni penas  euasisti? Nunquid iam de exilio ad patriam uenisti? Nunquid iam de tua electione securitatem accepisti? An forte in obliuionem uenit quod Dominus dicit: »Mundus gaudebit, uos autem contristabimini: sed tristitia uestra uertetur in gaudium?«  An forte a memoria excessit quod idem alibi dicit: »ue uobis qui nunc ridetis, quia plorabitis et flebitis?«  Quodque per Salomonem dicitur: »Risus dolore miscebitur, et extrema gaudii luctus occupat .« Et e contra, per Euangelium dicitur: »Beati qui lugent, quoniam ipsi consolabuntur .« Rursumque per Salomonem dicitur: »Nescit homo utrum amore uel odio dignus sit; sed omnia in futurum reseruantur incerta  .« Comprime ergo inanem letitiam, quia necdum euasisti penalem erumnam. Nonne apud homines insanus iudicatur qui carceralibus tenebris reclusus gaudere conatur?


MULTILOQUIUM DICIT:

Non ille reus tenebitur, qui plura quidem, sed bona loquitur: sed ille, qui saltem rara, sed mala dicere probatur.


CUI DISCRETA TACITURNITAS RESPONDET:

CAP. XXI. uerum est quod dicis. Sed dum multa bona proferri uidentur, sepe contingit ut a bonis locutio inchoans ad aliquod prauum deriuetur, hoc ipsum sancta Scriptura pronuntiante: »Quia in multiloquio peccatum non deerit .« Quasi forte inter innumera uerba declinentur criminosa;  sed nunquid declinari possunt inutilia atque otiosa, de quibus ratio in futurum erit reddenda . Tenendus ergo est modus in loquendo, et ab ipsis nonnunquam utilibus uerbis parcendum, sicut beatus Psalmista legitur fecisse. Dicit: »Humiliatus sum, et silui a bonis .«


IMMUNDITIA DICIT:

Non est grande facinus, siue concubitu maris et femine, uel propriis uel alterius inquinari manibus.


INTEGRITAS CARNIS RESPONDET:

CAP. XXII. Non sic ait Apostolus. Quid ergo ait? »Neque immundi  regnum Dei possidebunt .«


LUXURIA DICIT:

 Cur te in uoluptate tua modo non dilatas, cum quid te sequatur, ignoras? Acceptum tempus in desideriis perdere non debes, quia quam cito pertranseat, nescis. Si enim misceri Deus hominem in uoluptate coitus nollet, in ipso humani generis exordio masculum et feminam non fecisset .


CASTITAS ILLIBATA RESPONDET:

CAP. XXIII. Nolo ignorare te quid post hanc uitam recipias. Si enim caste et pie uixeris, sine fine gaudebis. Si uero impie et luxuriose, eternis incendiis subiacebis. Inde autem magis castius uiuere debes, unde quam cito acceptum pertranseat tempus, ignorare te dicis. Quod autem in exordio generis humani ad hoc masculum et feminam Deum creasse profiteris, ut mutuis se amplexibus miscere deberent,  omnino uerum forte dicis; sed nubendi licentia quibusdam tribuitur, hoc est, qui uirginitatem et castimoniam uidualem nequaquam professi sunt. Quibusdam autem non tribuitur, id est, qui uirgines uel continentes esse decreuerunt. Fornicatio uero nulli impune conceditur. Non attendis, aut contemnendum putas quod Apostolus lubricis dicit: »Fugite fornicationem, fratres. Quodcunque enim peccatum fecerit homo, extra corpus est. Qui autem fornicatur, in corpus suum peccat .« Quod si hoc paruipendendum existimas, audi quod postea in sempiternum deplores et gemas: »Neque adulteri, inquit, neque fornicarii, neque masculorum concubitores regnum Dei possidebunt .« O  quam parua est concubitus hora, qua perditur uita futura! Quod, rogo, emolumentum affert corpori, quodue tribuit lucrum, que tam cito animam ducit ad Tartarum?


SPIRITALIS FORNICATIO DICIT:

Nunquid damnandum aliquid agitis, qui in corde libidini consentit, et ad opus concupiscentie libidinis non pertransit?


MUNDITIA CORDIS RESPONDET:

CAP. XXIu. Omnino delinquit, qui castimoniam anime non custodit. Unde auctor munditie in Euangelio dicit: »Qui uiderit mulierem ad concupiscendam eam, iam mechatus est eam in corde suo .« Quo contra per beatum Iob dicitur: »Pepigi fedus cum oculis meis, ut ne cogitarem  quidem de uirgine .« Quam enim partem haberet in me Deus desuper, et hereditatem omnipotens de excelsis? Nisi enim auctori nostro cogitatio praui consensus displiceret, nequaquam per Isaiam diceretur: »Auferte malum cogitationum uestrarum ab oculis meis.« Et in Euangelio Phariseis: »Quid cogitatis mala in cordibus uestris? « Sed nec apostolus Paulus diceret: »Cogitationum inter se inuicem accusantium, aut etiam defendentium, in die qua iudicabit Dominus occulta hominum, secundum Euangelium meum .«


AMOR PRAESENTIS SAECULI DICIT:

Quid pulchrius, quid honestius, quid uenustius, quidue potest esse delectabilius, quam quod in presenti  uita quotidie cernimus? O quam mirabilis celi camera, in ere iucundo, in lumine solis, in augmento lune atque defectu, in uarietate stellarum et cursu. Quam oblectabilis terra, in nemorum floribus, in fructuum suauitatibus, in pratorum riuulorumque amenitatibus, in segetum culmis luxuriantibus, in uinearum foliis et botrionibus [botris] plenis palmitibus, in siluarum umbris et palmis uirentibus, in equorum et canum cursibus, in ceruorum et caprarum saltibus, in accipitrum uolatibus, in pauonum, columbarum, turturumque pennis et collis, in domorum pictis muris et laquearibus, in organorum, omniumque musicorum  tinnulis cantibus, in mulierum uenustis aspectibus, earumque superciliis et crinibus, oculis et genis,  gutture et labiis, naso, manibus, atque extrinsecus adhibitis auro, et gemmis distinctis monilibus: et si qua sunt alia, que modo non recolit sensus.


AMOR PATRIAE CeLESTIS RESPONDET:

CAP. XXu. Si te ita delectant que sub celo sunt, si carcer ita pulcher est, ciuitas et domus qualis est? Si talia sunt, que colunt peregrini, qualia sunt ea que possident filii? Si mortales et miseri in hac uita taliter sunt remunerati, immortales et beati, qualiter sunt in illa uita ditati? Quapropter recedat amor presentis seculi, in quo nullus ita nascitur, ut non moriatur, et succedat amor futuri seculi, in quo sic omnes uiuificantur, ut deinceps non moriantur; ubi nulla molestia inquietat, nulla  aduersitas turbat, nulla necessitas angustat, sed perennis letitia regnat.

Sed queris quid sit ibi, nisi tanta et talis beatitudo persistat. Aliter dici non potest, nisi quidquid boni est, ibi est, et quidquid mali est, nunquam ibi est. Quod, inquis, bonum est? Quid me interrogas? A propheta et apostolo diffinitum est? »Quod, inquit, oculus non uidit, nec auris audiuit, nec in cor hominis ascenderunt, que preparauit Deus his qui diligunt eum .« Ad hanc felicitatem multis seculi diuitiis constipatus Dauid anhelabat, cum dicebat: »Quid mihi restat in celo, et a te quid uolui super terram .« Multis regalium conuiuiorum dapibus abundans dicebat: »Satiabor, dum manifestabitur gloria tua  ;« et rursum: »Sitiuit anima mea ad Dominum uiuum. Quando ueniam et apparebo ante faciem Dei ;« rursumque: »Quia incolatus meus prolongatus est .« Hinc et Paulus: »Cupio dissolui et esse cum Christo .« Multo autem melius

His ita decursis, quanquam multa pretermiserim, tamen, ut mihi uidetur, hostis nostri fornicantis castra monstraui, quibus pie uiuentes in Christo Iesu non desinit impugnare: sed nec his contentus ad alia conuertitur argumenta, dum quibusdam in somnis sepius uera prenuntiat, ut eos quandoque ad falsitatem pertrahat, dum dormientes ante horam, uel tempus exsuscitat, ut eos uigiliarum tempore somno prauissimo deprimat, cum psallentes  atque orantes sibilis, stridoribus, latratibus diuersis, et inconditis uocibus, actis etiam lapidibus uel stercoribus perturbat, ut eos quoquo pacto a spiritali opere retrahens, inanes efficiat.

Tu autem homo Dei, uigilanti studio attende que dico, et mihi adhuc magis stupenda narranti fidem prebeto. Cuiusdam relatione nuper cognoui quod dico. uir quidam religiosus atque in monastico habitu constitutus, nostro nunc tempore antiqui hostis est inaudita tentatione pulsatus, ita ut idem malignus spiritus uestimentorum eius particulas extra illum etiam incompositas immunda colluuione crebrius fedaret. Que in tantum erat horrenda, fetida et noxia, ut pars uestium quam tetigisset, nulli deinceps esset usui apta, quanquam  fuisset abluta. De quo cum interrogatus fuissem cur omnipotens Deus talem uersuto serpenti potestatem in eum dederit, respondi ut cordis eius immunditiam foris ostenderet: quod nunquam in exteriori habitu fecisset, nisi interiorem omnino corrupisset aut infidelitate et blasphemia, aut certe inani et uana gloria. Sanies quippe intus in corde foras per uestimenta fluit. Quem quia longe positus ego quidem non uidi, sed tamen  hec in illo uere preuidi. Quod si non est ita, nunquid tamen factum putatur sine causa? Est preterea gestum, ut in eo munditiam cordis feditas illa seruaret, ne hanc callidus hostis inanis glorie macula fedaret, sicuti Paulus, ne de magnitudine reuelationum  tumeret, stimulum carnis accepit . Sit itaque horum quodlibet, aut certe si non fuerit, nunquid tamen extremum, si positurus sum, uerum non erit? uerum est omnino, uerum est quod dico, non esse colluuionem illam extrinsecus anime noxiam, si ipsa seruare studuerit intus cordis munditiam.

Interea sicut tu ipse indicare curasti, audio quosdam apud nos dicere, non posse aliquem in patria sue natiuitatis perfectum esse, illud in argumentum assumentes, quod Dominus dixit: »Nemo propheta acceptus est in patria sua .« Quos primum oportet ratione ueritatis refelli, et sic demum qualiter intelligenda sit prolata sententia demonstrari.

 Audiant igitur patienter qui hec dicunt, quia, dum sensum sacre Scripture prudenter non considerant, pene omnes sanctos contemnunt; si enim ita est, ut asserunt: ergo quotquot ex Romanis conuersi apud Romanos degunt; quotquot ex Grecis apud Grecos; quotquot ex Italis apud Italos; quotquot ex Gallis apud Gallos; quotquot ex Hiberis apud Hiberos; quotquot ex Germanis apud Germanos; quotquot ex Aquitanicis apud Aquitanicos; quotquot ex Britannicis apud Britannicos; quotquot ex Anglis apud Anglicos religiose uiuunt, imperfecti erunt. Ecce Paulus et Antonius ex Thebeis apud Thebeos perfecti sunt. Ecce Hylarion ex Palestinis apud Palestinos perfectus est. Ecce Macarius ex Aegyptiis apud Aegyptios perfectus est. Ecce Oxirinchus ciuitas  ex propriis ciuitatibus tota perfecta est. Ecce, ut ad uicinos nostros ueniamus, Protasius et Geruasius in propria hac Mediolanensi ciuitate, propriaque domo manentes, ac per decem annos monachorum uitam exercentes, ita perfecti fuerunt, ut martyres fierent. An forte nostra sola prouincia extra hanc regulam erit excepta, ut non de propriis, sed tantum de exteris habeat monachos?

Satagendum magis est ut, ubi quis fuerit, iuxta perfectorum regulam uiuat, non parentum, non propinquorum, non affinium illecebris a uia perfectionis declinet. Sic certe iuxta Saluatoris sententiam , patri matrique, fratribus, sororibus, uxoribus, filiis, domibus, agris, et cunctis que possidet, renuntiare ualebit. Hoc autem dico, non quo successores,  qui de regno ad regnum, de publico ad eremum transeunt, summa laude non ducam; sed quo illos etiam, qui magis affectibus patriam fugiunt, quam gressibus, felices atque perfectos ostendam. Obsecro itaque illos, qui hoc apud nos fieri posse denegant, ut uigilanti studio considerent, cur non dixerit Dominus: Nemo propheta perfectus est in patria sua , sed ibi quid aliud intelligendum est, nisi quia acceptum dixit nequaquam receptum? Quodque de prophetis antiquis et seipso intelligi uoluit, qui apud incredulos Iudeos non fuerunt accepti, sed magis spreti, Stephano ad eos dicente: Quem prophetarum non sunt persecuti patres uestri, qui prenuntiabant de aduentu Iusti, cuius uos nunc homicide  et proditores fuistis? Quis autem non uideat quante temeritatis, quanteque sit presumptionis aliquem sibi prophete nomen assumere?

Tu igitur cum caritatis affectione tales redargue; et iuxta regulam Patrum uiuere semper stude, maxime autem sancti confessoris Benedicti. Non declines ab ea quoque, nec illi addas quidpiam, nec minuas. Totum enim quod sufficit, habet, et nusquam minus habet. Cuius uerba atque imperia  sectatores suos perducunt ad celi palatia.

Ecce, frater carissime, inter ceteras meas occupationes hunc tibi sermonem nocturnis horis, licet inculta uenustate, dictaui atque conscripsi. Quem quia epistolarem modum transire cognoui, libellum potius De conflictu uitiorum atque uirtutum nuncupare malui, in quo si edificationis aliquid repereris, hunc legendum et aliis tradere debes.





SANCTI LEONIS IX ROMANI PONTIFICIS ORATIO AD ADELBERTUM COMITEM De restitutione monasterii Hirsaugiensis. .






MONITUM.

Arguendus erroris Trithemius cum in Chronico Hirsaugiensis monasterii non hoc anno , sed sequenti ponit sancti Leonis aduentum in Germaniam, et celebratum ab eo concilium Moguntinum. Qui etiam que tunc de eiusdem monasterii restitutione intercesserunt inter ipsum pontificem et eius sororis filium Adelbertum comitem, sic describit.



[ORATIO AD ADELBERTUM COMITEM.]

 Anno Dominici Natiuitatis 1050 [1049] indictione tertia [secunda], sanctus Leo papa nonus ad componendas res et statum Ecclesiarum, pacemque Galliis reddendam, Roma egressus cum cardinalibus multis uenit in Germaniam. Erat eo tempore comes Adelbertus de Calwe monasterii Hirsaugiensis aduocatus, sed desolationis patronus, qui non solum restituere contempsit per proauos S. Aurelio impie ablata, uerum se iusto omnia possidere titulo arbitratus, nichil minus quam de reparatione monasterii cogitabat. Contigit igitur anno prenotato, qui fuit desolationis monasterii octauus et quadragesimus, supra millesimum uero Domini, sicut diximus, quinquagesimus, quod idem Leo sanctissimus papa, comiti prefato sanguine iunctus, Roma egressus,  Italiaque transmissa per fines Sueorum iter suum uersus Moguntiam dirigeret. Quod cum Adelbertus comes prefatus rescisset, auunculum uidelicet suum sancte Romane et uniuersalis Ecclesie pontificem suas transiturum per terras, obuiam illi properans humillimis eum precibus deuicit quatenus in hospitium nepotis intrare non despiceret. Papa, tum deuotione inuitantis, tum sanguinis ratione permotus, petenti assensit, castellum comitis intrauit, qui perhumaniter exceptus, doctrine salutaris uerbum, ut sui moris erat, seminans, mentes hostium suorum ad amorem celestis patrie erigere summopere studebat.  Quadam die pontifex recreationis animi causa comitem dextra complexus, de castello non procul ad uicini montis uerticem exiuit, ad quem inter loquendum:

»Quam aptus, inquit, o fili, locus mihi uideretur montibus circumseptus undique, quem et aquarum copia utilem, et solitudo reddit quietum, in quo seruorum Dei monasterium construi debeat, qui Creatori nostro laudes continuas persoluentes pro salute multorum deuotius exorarent.«

Cui comes: »Est, inquit, beatissime Pater, in uicino ecclesia ab antecessoribus meis in honorem cuiusdam sancti Aurelii, cuius et corpus in ea fertur sepultum, olim ad monachorum habitaculum cum reliquis mansionibus necessariis constructa,  in qua cum dudum monachi per annos non paucos omnipotenti Deo religiose seruiuissent, postremoque a regulari disciplina misere torpentes, cum nullis admonitionibus maiorum acquiescerent, a progenitoribus meis tanquam scandalum plebis inde proiecti sunt.«

His sacratissimus pontifex auditis ad locum personaliter accessit, libros qui remanserunt uoluit, cupiens historie cognoscere ueritatem. Erat ibi clericus inter ceteros senex nomine Bertholdus, qui olim in loco uiderat monachos Deo famulantes. Is pontifici rem omnem sicut gesta fuerat aperuit, et  quomodo auus comitis Adelberti cenobium bonis spoliasset omnibus, expulsisque monachis paucos in locum clericos posuisset.

Quibus cognitis sanctus presul ingemuit, sed cordis sui dolorem prudenter dissimulans, ubinam corpus diui haberetur Aurelii ab eodem clerico quesiuit. Qui cum diceret se a maioribus suis audiuisse sacras S. Aurelii reliquias tempore quo Northmanni uastauerunt Galliam per quemdam abbatem huius loci sub terram fuisse absconditas, et usque eum in diem incognitas omnibus permansisse, sanctus papa, accitis operariis, terram in diuersis ecclesie locis fodere cepit, et thesaurum absconditum diligenter inquirere; sed posteaquam casso labore diu laborassent artifices, et nichil penitus  reperissent, ceperunt omnes qui aderant de inueniendo corpore sancti desperare.

Tunc sancto in orationibus pontifice prostrato, ipsoque cohortante artifices ne desperent, unus ex his, ceteris in arte sua magis peritus, qui nuper ex domino uenetorum cum filiis adueniens, multa huic loco suis laboribus impendit bona, industriose perquirens singula loca, tandem ex repercussione malleorum deprehendit terram subtus esse cauatam: ad cuius consilium in eodem loco fodere artifices ceperunt: qui tandem non sine magna difficultate humo remota, cameram subterraneam inuenerunt pulchre satis formatam, in qua sarcophagus apparuit extrinsecus admodum ornate dispositus.  Quem cum sanctissimus papa uidisset, magno repletus gaudio precepit ut omnes ad orationem genua flecterent, et Deum pro confessoris sui desiderata inuentione collaudarent. Oratione completa sanctus Leo propius accedens, iussit aperire sepulcrum: quo recluso, suauissimus odor exhalauit, qui omnes qui aderant mira suauitate sui reficeret. Inuenerunt itaque sanctissimi confessoris Christi Aurelii sacratissima ossa sericiis inuoluta pannis, pulchre in formam corporis debito collocata ordine, et ad caput eius tabulam ex plumbo ista continentem:


CORPUS S. AURELII EPISCOPI TEMPORE ARNULPHI REGIS REPOSITUM HERDERADO ABBATE  OCTAuO KALENDAS SEPTEMBRIS.

Cum sanctus papa hunc titulum coram omnibus legisset, ingemuit, dicens: »ue illis qui locum tanti presulis sanctificatum meritis et presentia desolarunt, et clauso sarcophago, ne reliquie sancti quouis modo subtraherentur, cum suis ad castellum comitis est reuersus.« Postera die, cum sanctus papa Leo tempus uidisset intentioni sui complende opportunum, uocatis comite sepe dicto Adelberto et Wiltrude uxore eius, deuotissima femina, in presentia suorum cardinalium, ceteris exclusis, dixit ad nepotem:

»Hesterno uidimus die, chare nepos, sacras confessoris Christi reliquias honore debito spoliatas, ipsumque locum pro amore celestis patrie omnipotenti  Deo et sacre monastice religioni olim a progenitoribus tuis rite dicatum, multis quoque annis a Petro Dei famulo inhabitatum, quem tui maiores auus genitorque, pessima et crudeli auaritia ducti, abbatis possessionibus et bonis desolatum fecerunt: et quod omni scelere sceleratius est, monachis expulsis, officinam sanctarum uirtutum, introductis dissolutissime uite secularibus clericis, in omnium speluncam uitiorum commutarunt. Tu quoque, prauis maiorum inherens uestigiis, sicuti probato sumus edocti testimonio, non solum ea que illi sacrilegio polluti a seruorum Dei cenobio iniustissime abstulerunt, sine Dei timore possides, sed tue salutis penitus immemor, totum quod illi parcendo reliquissent  intactum, rapuisti: Deumque et S. Aurelium, imo ciues superne patrie uniuersos irritando tibi aduersarios fecisti. Neque enim paruum peccatum estimandum est quod in Deum et sanctos eius committitur, cum apud ipsos etiam homines iniusta rerum alieni iuris usurpatio scelus grauissimum iudicetur. Ecce tu una cum progenitoribus tuis pactum uiolasti, primumque tuorum corrupisti, imo annichilasti sanctum testamentum, et que illi omnipotenti Deo simplici ac sancta deuotione pro animarum remedio suarum obtulerunt, tu Deum et sanctos eius, impia crudelitate et crudeli auaritia succensus, spoliare non timuisti, factus inimicus et aduersarius non modo Dei et sanctorum eius, sed et tibimet ipsi generique  tuo hostis declaratus, et crudelis antistes, ipsam propaginem ex tuo semine generandam grauissimo scelere innodasti, que quandiu sacrilega hereditate etiam nesciens polluitur, aut in paucis generationibus deficiens exterminabitur, aut in hac uita miserabilis euadet, eternis post mortem suppliciis pro demeritis crucianda. Tibi autem que spes eterne felicitatis consequende poterit esse, o fili mi, cum per tam manifestum scelus et sacrilegium Deum omnipotentem cum omnibus sanctis suis inimicum tibi feceris, hostemque et aduersarium? periculosum est tibi penitusque damnabile, crede nobis, Deum habere contrarium, qui, etsi patienter iniurias uideatur ferre suas in hoc tempore, uindex cum sit iustusque iudex, eternis  hanc patientiam post mortem suppliciis, non dubites, uindicabit.

»Nos uero, quibus cura salutis tue tuorumque est, non modo ratione pastoralis culminis, qua, licet immeriti, saluti omnium sumus debitores ex officio, uerum etiam ex sanguinis cognatione, qua nobis sorore natus intime coniunctus, te tuosque perire non patiemur in eternum, quantum in nobis est. Unde auctoritate omnipotentis Dei et beatorum apostolorum eius Petri et Pauli, quorum gerimus uices in terris, te monemus et requirimus, atque sub eterne damnationis interminatione, perque districtum Dei iudicium te contestamur ac sub anathemate districte precipientes  tibi mandamus, quatenus predictum locum, clericis expulsis, quos auctoritate apostolica omni beneficio et residentia in eadem hac hora decernimus priuatos, in pristinum statum reducere cures, monachosque et abbatem secundum regulam diui Patris Benedicti, quemadmodum a principio ibi fuisse memorantur, instituas, eisque omnia et singula per tuos progenitores, teque uel alios quoscunque ablata sine mora restituas, et si quid amplius ad hec perficienda requiritur necessarium, de tua substantia fideliter et sine ulla contradictione pro eterne uite amore legaliter impendas. Hec ibi quanto citius perficienda una cum coniuge tua nobis dilecta consummandaque auctoritate omnipotentis Dei,  in remissionem tuorum peccatorum serio iniungimus. Que si  neglexeris, nostrorumque mandatorum contemptor inuentus fueris, indignationem  omnipotentis Dei, sanctorumque Petri et Pauli apostolorum, et omnium electorum Christi noueris incursum, teque sub anathematis uinculo auctoritate apostolica constrictum, diuini examinis iudicio fore obnoxium, grauissimis gehenne tormentis cum impiis sine fine puniendum.«

Hac pontificis oratione compunctus, ad genua eius comes procidit, seque peccasse grauiter cum lacrymis publice confessus, omnia que iuberetur facturum pro uiribus promittit, ueniam commissorum absolutionemque postulans a pontifice audiuit:

»Si perfeceris ea, que precipientibus nobis te facturum promittis, ueniam tibi non solum commissorum  cum absolutione impendemus, sed etiam premia felicitatis eterne multimoda in celo tibi reposita repromittimus.«





NOTITIA BRUNONIS EPISCOPI TULLENSIS, POSTMODUM LEONIS IX PAPAE, De instauratione cenobii S. Apri. 


 In nomine sancte et indiuidue Trinitatis, Patris, et Filii, et Spiritus sancti, ego Bruno, gratia Dei Leuchorum presul, clero et populo presenti, atque uniuersis huius ecclesie filiis, tam uiuentibus quam et successuris.

Scitur a pluribus qualiter tempore domni Bertoldi, huius sedis pontificis, per domnum abbatem Willelmum, locum Sancti Apri omni religione destitutum Deus uisitauerat, quem uix euictum precibus idem presul Bertoldus adduxit a Burgundie partibus, eique ibidem regulariter prefecit fratribus. Sed quia uita monastica, dum nescitur, uidetur quasi contraria; cum uice mutata, uiderent et audirent de ordine monachorum inusitata, et interdiceretur quibusque curiosis fratrum familiaritas,  que passim prius cunctis communis et facilis exstiterat; his et aliis occasionibus cepit oriri querimonia contra locum, et cum diffamatione uituperationis scandalum, ut quidam sapiens ait: Omnis subita mutatio rerum non fit sine quodam fluctu animorum. Unde factum est ut a uicinis murmurantibus et detrahentibus, blasphemantibus et accusantibus, locus aduersitatem diu sustineret, quam a quibusdam excitabat non tam malitia quam minus peccans ignorantia. Reddita autem pace . . . . . . . . sede residente pontifice, ceperunt qui olim aduersati fuerant . . . . . . . . resipiscentes rem inquirere, et ab ea quam crediderant i . . . uentam, uenerari et diligere, et boni odoris famam undecunque propinare.  Unde contigit ut plures eorum querentes societatem adipiscerentur, plerique uero etiam monachi efficerentur: sicque crescente fidelium deuotione cepit sepefatus subleuari locus donantium largitate. Nam quisquis in societatem fratrum sese offerebat, largiebatur spontaneus transitoria, ut participatione Deo seruientium mereretur permansura. Quapropter de expensis eorum aggressi sunt facere memoriale eternum, ut talium eleemosyna in conspectu fidelium presentium et futurorum conspicua, et in hoc seculo sit in benedictionis memoriale ante Deum in remuneratione perpetua. Itaque Sancti Apri antiquum monasterium uetustate lapsabundum, semel et bis olim igne concrematum, ab ipsis fundamentis renouandum constituerunt  erigere in domicilium. Et ut sciatur quibus benefactoribus construitur, eorum uocabula pariter et expensas nominatim subter assignauerunt, suique piam recordationem iugiter deuotione recolendam posteris reliquerunt. Exinde supplicamus huius nostre sedis successores antistites ne, iuxta magnitudinem structure facultates loci estimantes, obliti paternitatis, duri fiant oppressores. Et ut nouerint quam iusta sit hec nostra deprecatio, legere dignentur chartam quam Gauzlinus episcopus cum regali precepto fecit et firmauit sepe dicto loco, in quo ante episcopatum nostram societatem collocaui: in episcopatu autem positus, rebus quibus potui ampliaui, et continua nostri memoria ut per singulas  diei horas habeatur ibi, a fratrum fideli deuotione omnibus diebus uite mee obtinui.

Hec sunt nomina eleemosynatorum cum eleemosynis suis.

    Domnus imperator Chaonradus libras Xu et auri uncias Iu.
    Domna imperatrix libras III et duas uncias auri.
    Domnus episcopus Mettensis II.
    Comes Leitfridus uI et semis.
    Comtissa Alberada I et cortinam optimam cubitorum LXXII, et annone mod. CCCC.
    Ductrix Mathildis lib. unam et semis.
    Heinricus Aduocatus u.
    Filista coniux eius u.
    Hugo de Brisciaco III.
     Widricus Grossus u.
    Heinricus de Fau u.
    Heinricus de Tussiaco u.
    Hildeburgis de Barro u.
    Oda de domno Martino uncias auri Iu et semis.
    Mainfredus lib. u.
    Emma uI.
    Walderada u.
    Mainherus de Calmis u.
    Lambertus canonicus u.
    Ingobertus u.
    Domnus abbas Richardus I.
    Domnus abbas Norbertus I.
     Domnus abbas Sigifredus I.
    Domnus abbas Poppo Iu.
    Domnus abbas Erlinus unam et semis.
    Domnus abbas Herbertus II.
    Domnus Azechinus unam et semis et u solid.


Eleemosyne conuersorum. Domnus Herbertus primicerius u. Domnus Herbertus archid. XuIII et cappam purpuream. Domnus Gozelinus u. Domnus Girbertus XII. Domnus Albertus uI. Domnus Theodericus uII. Domnus Goisfridus unam et semis. Domnus Harwardus I et pallam unam. Domnus Tendo uineas ad X carr. uini. Comes Oddo X lib.

Nec minori gratiarum actione suscipiunt quod eis ciues et suburbani nostri in carropera fecerunt, cum saxa ingentia et lapides muralis ordinis totis  uiribus, spontaneo nisu et prompta uoluntate conuexerunt, ruinasque ueterum murorum totius monasterii manibus mundauerunt, ceruicibus asportauerunt, quando necdum attigerant incensionum, depredationum et uastationum infelix infortunium. Et quia nominatim eos non capit presens charta, capiat illos celestis regni aula pro ea quam edificauerunt Deo et sancto Apro in hac mortali uita.

Preterea hic annumerari dignum est illos quorum fuit multo maior beneuolentia quam potuisset esse largiendi facultas, qui solidos quinque, aut decem, aut quindecim, aut nummos duodecim uel sex, aut plus minusue contulerunt.





SANCTI LEONIS IX DIPLOMATA DATA CUM ADHUC EPISCOPUS TULLENSIS AGERET.



I. Bruno, episcopus Tullensis abbatie Sancti Apri possessiones confirmat. 
[Dom Calmet, Histoire de Lorraine, Preuues, I, 413.]


In nomine sancte et indiuidue Trinitatis, omnium que subsistunt eternaliter creatricis atque moderatricis, Bruno, sancte Tullensis Ecclesie, humilis presul.

Diuine dispositionis gratia agitur quotiescunque animus uniuscuiusque ad bonum uelle inspiratur, maxime ille qui plus ceteris in hoc mundo aliquid habere cernitur, cum inuigilat ut de rebus terrene dominationis Dei clementia sibi propitietur; nobis tamen pastoribus Ecclesie pia sollicitudo indicitur ut grex Dominicus in ea constitutus nostra prouidentia  pascatur, et gemina uite substantia sub temporali administratione fulciatur. Idcirco uniuersis Ecclesie nostre, cui Deo auctore presidemus, tam presentibus fidelibus quam etiam post longe sequentibus, certa ratione manifestum esse uolumus  quod ad locum Sancti Apri deuenientes, et uictualem monachorum administrationem pie considerantes, nobis in futuri districtione iudicii non modice profuturum esse credimus si ea que ad alimenta fratrum illic Deo seruientium pertinent augeremus; ut per hoc et memoriale nostrum in eo loco certius consisteret, et seruorum Dei pro adeptione salutis nostre oratio perpetualiter non cessaret. Huius itaque rei gratia ducti, ac paterna sollicitudine permoti, altaria ecclesiarum quas modernis temporibus ab ingenuis hominibus, seu a quibuslibet uicinis nouiter acquisitas possidere uidentur, consilio fidelium nostrorum per synodale decretum eis donatione firma concessimus: ea scilicet stabilitate et lege qua cetera altaria totius abbatie tenuerant ab antiquo tempore, id est ut, decedentibus uicariis quibus  tantummodo curam animarum per eorum electionem committimus, ipsi eadem altaria redimere nequaquam compellantur, sed solummodo electione sua, ut dictum est, succiduos uicarios exhibeant, qui de manu nostra curam animarum suscipiant. Altaria  uero que illis concessimus, hec sunt, uidelicet, altare ecclesie in uilla que dicitur uallis-Curia; altare ecclesie in uilla que dicitur S. Germani Archadis; altare ecclesie in Saponaria; altare ecclesie in Mollenis-uilla; altare ecclesie in Claregio. Habebant etiam dimidiam ecclesiam in Tantonis-uilla, quam uir recordabilis memorie Rainardus, ex comite in predicto monasterio monachus factus, cum omni patrimonio quod ibidem possederat, ad celestes thesauros transtulerat, dum maneret in uita; nam altera dimidia pars de prebenda fratrum canonicorum huius sedis erat. Et quia altare non poterat diuidi lege supradicta, tradidimus utrumque donatione communi, quatenus de hac pietate fratres presentialiter in memoriam reducant, quantum pro  bona uoluntate omnipotenti Deo pro nobis instanter supplicare debeant. Petimus denique et obsecrantes deprecamur successorum nostrorum paternam beneuolentiam, ut hec nostre largitatis oblatio firma habeatur et rata, sicuti et ipsi quoque sua decreta constituturi sunt seruare perenniter illibata; scientes procul dubio se ita pro bona uoluntate remunerandos, sicuti pro temeritate eorum, que pro animarum remedio constituta sunt, ab auctore mundi grauius puniendos. Ut autem hec nostre traditionis concessio in futuris temporibus firmior habeatur ac perpetualiter illesa conseruetur, manu omnium fidelium nostrorum eam corroborari fecimus, et auctoritatis nostre gratia durare per succedentia tempora decernimus.

 Ego Bruno indignus episcopus manu propria subscripsi.

    Signum Gibuini primicerii.
    Signum Dudonis uirdunensis primicerii
    Signum Ulderici archid.
    Signum Ebydrici archid.
    Signum item Udelrici archid
    Signum Lamberti archid.
    Signum Benzelini archid.
    Signum Geberoni archid.
    Signum Lanzelini archid.


Data XuIII Kal. Iulii, anno ab incarnatione Domini 1034, indictione II, anno uero domni Conradi regis X, imperii nono, pontif. quoque domni Brunonis uIII, comite Rainardo iuniore.

 Ego Harduinus sacerdos et mon. iussu domni abbatis uidrici scripsi.

Acta Tullo in plenaria synodo.



II. Bruno Tullensis Ecclesie episcopus consecrat oratorium Bertiniace curtis. 
[Perard, Recueil de diuerses pièces seruant à l'histoire de Bourgogne, pag. 185.]

In nomine Dei omnipotentis, nomine triplicis, numine simplicis, BRUNO humilis Leucorum episcopus, Dei dono, id quod est.

Nouerit industria fidelium Christi, tam futuri temporis quam presentis, quod uice quadam dum,  ex more pastorali, nostri parochiam pontificii perambularemus, contigit nos apud Bertiniacam cellam hospitari cum fidelibus. Itaque eo loci dominus abbas Diuionensis, Halinardus nomine dictus, cuius cella illa intererat, pariterque domnus abbas, uuidricus noster, de cenobio sancti Apri, ambo conuersatione laudabiles, conuenere gratia nostri. Porro locus ille satis eleganter Dei seruitio exstiterat constructus et dedicationis benedictione nondum munitus, et, quod nobis gratius, disciplinate a monachis religiosis incolebatur. Igitur prefati abbates petierunt illud nos dedicare oratorium, utpote ecclesiam nostre diecesis et regiminis. Quorum annuendo preci expleuimus quod nostri erat officii. Ordinatis uero de quibus interpellabamur rebus  omnibus, consultu fidelium commorati sumus ut sanctum Christi martyrem Benignum, cuius honori illum sacrauimus locum, quauis donatione sustentaremus quatenus per hoc stabiliretur inibi memoriale nostri, et uiui et defuncti. Diu ergo super his meditantibus nec ad manus quod dari posset celebre habentibus suggestum est altaria de duabus ecclesiis, que erant sancti illius, sub nostra ditione pendere darique possibile nostro consisteret uelle.

Sed quia res perspicuas sepe contingit quadam dubietatis caligine impediri, uerebamur ne illata, subita et indiscussa donatio contraheret in posterum aliquid sinistri et ne fieret quandoque seminarium scandali; sed quoniam legis presidio et equitatis  lance id facere conabamur, statutis induciis distulimus quod sedem nostram repeteremus. Denique postmodum, una dierum, conuocari fecimus nostri cleri concilium, cuius in medium recitatur petitio abbatum predictorum. Relatum est omnium qui aderant concilio id nec perfici nec stabiliri posse absque testamentis utrinque cum chirographo notatis. Horum laude, et petitione et arctius ceteris domno abbate uuidrico insistente, donauimus sancto Benigno duo altaria, uidelicet de Soluis monte et uolferei curte, eo rationis tenore quandiu inibi regulariter celebraretur ordo uite monastice; sin secus, quoniam, proh dolor! potentes seculi tales non sunt quales ante habiti sunt, si forsan episcopus Singonensis per cupiditatis zelum usibus suis illud  rapuerit monasterium, siue, pulsis exinde monachis regularibus, pomposa secularitas idem subintroierit cenobium, hec altaria, illi Ecclesie concessa sine ulla controuersia, absque apostrophali garrulitate, in nostram redeant potestatem. Et quia thesaurus rerum omnium memoria est, ne posteri nostri ullo perturbationis errore prepediantur, sed conuentio ista sine uelamine fieri illis aperta reueletur, hec testamenta in alterutram partem chirographo notare fecimus, ut comprobatione ueri testimonii sit tenentibus et tollere uolentibus idoneus defensionis locus.

Signum Brunonis pontificis, manu propria hoc testamentum confirmantis; S. domni abbatis Halinardi;  S. Gregorii prefate celle prioris; S. uuidrici abbatis; S. Hunaldi abbatis; S. Gibuini primicerii; S. uualterii decani; S. Odelbrici archid.; S. Lietardi archid.; S. Gelizonis archid.; S. Herberti archid.; S. uuidrici archid.; S. Lamberti archid.; S. Stephani archid.; S. Rodulphi archid.; S. Beselini archid.; S. Raynardi eiusdem ciuitatis comitis; S. Hugonis fratris domni episcopi; S. Milonis; S. Bruchardi; S. Stephani; S. Bosonis; sig. Heinrici aduocati; S. filii eius Sigifridi.

Igitur quoniam, secundum Apostolum, »nobis est uidendum quomodo caute ambulemus, quoniam dies mali sunt,« hunc censum de istis altaribus non perdonamus, sed pro solida uestitura nobis  nostrisque successoribus persoluendum reseruamus. Cum autem contigerit ea uicariis uiduari, potestatem libere obtineant, sine respectu episcopi et archidiaconi, alios imponendi et illis ea uendendi.

Acta sunt hec Tulli, in plenaria synodo habita uIII Idus Octobris, luna XIII, epacta prima, concurrente Iu, bissexto, anno incarnationis Dominice 1036, indictione u; anno regni Chonradi XIII, imperii uero X.

Ego Dizilinus cancellarius, indignus leuita domus sancti Stephani, scripsi et publice relegi.



III. Bruno, Tullensis episcopus, fundationem prioratus de Daguliaco  confirmat. 
[Dom Calmet, Histoire de Lorraine, I. Preuues, pag. 417.]


In nomine sancte et indiuidue Trinitatis, Patris, et Filii, et Spiritus sancti, Bruno episc. Diuine legis precepto commonemur bonum facientes non deficere, sed de die in diem sanctorum loca accrescendo, Christi annuente gratia, in eleemosynarum largitate proficere pro uiribus. Itaque nouerit uniuersitas credentium, quod Galterius de Daguliaco, cum consilio et uoluntate coniugis sue Adile, construxerit in antiquo sui iuris predio quoddam cenobiolum monastico ordini congruum, quod pro sua suorumque predecessorum ac successorum salute monasterio Sancti Apri in suburbio Leuchorum urbis  sito perpetua possessione tradiderit subiectum, et quasdam sue hereditatis ecclesias ad subsidium fratrum Deo ibi seruientium perpetuo retinendas iure eidem loco delegauerit, et ad confirmandum sue donationis testimonium, hanc chartam in presentia nostra cum auctoritate apostolica conscribi inde et roborari fecerit. Inter Francos scilicet Maireium , mansos duos in dote predicti cenobii ecclesie, cum terris, pratis et mancipiis Durando et uxore eius Gisla et filiis eius. Ecclesiam de domno ualerio , cum u solidis et dimidio de fisco, et modiis u auene cum capella Sirei-curtis , et mancipiis Thihero et Durando cum sua matre. Ecclesiam Malisei-curtis   cum duodecim denariis de fisco, et mancipiis Grimaldo et uxore eius ac filiis eius, et Roberto. Medietatem ecclesie de Domno-Petro  cum manso uno, et terra, et prato. Medietatem ecclesie de Aureliani mansionibus . Ecclesiam Totelenei-curtis  cum duodecim denariis de fisco et uno receptorio, et cum mancipiis Ioseleino et Haimone, cum fratribus et sororibus eorum uxoribusque ac filiis, et Humberto cum liberis. Ecclesiam Seiuille cum receptorio. Et duodecim denariis de fisco. Ecclesiam Madonis uille, cum quinque solidis de fisco et totidem modiis auene, et cum capella Morlenicurtis , et cum tribus receptoriis in anno, et mancipiis Rainfredo, cum uxore et liberis,  terris et pratis. Medietatem ecclesie Ciricis-curtis  cum receptorio uno et duodecim denariis. Ecclesiam Sancti Hilarii-montis  cum receptorio uno, et duodecim denariis cum omni predio in siluis, pratis, terris cultis et incultis, seruis et ancillis. Tres partes ecclesie Faucaudicurtis  cum duobus receptoriis et totidem solidis, et cum medietate eleemosynarum et oblationum, et cum omni predio in siluis, uineis, pratis, terris cultis et incultis, seruis et ancillis. Tertiam partem Radalli-uille cum receptorio uno et sex denariis, et cum seruo Rainero eiusque manso. Ecclesiam de Monasteriolo  cum receptorio uno et sex denariis, et cum seruo Rodulfo et  uxore ac liberis, ac manso. Ecclesiam de Frasnello  cum seruis Iosperto et Angelrada, et Bernardo cum medietate liberorum. Medietatem ecclesie de Rouerio , et de alia medietate sextam partem cum duobus receptoriis, et quindecim denariis, et cum mancipiis Folberto et uxore ac liberis, et manso. Ecclesiam de Masnillo  cum seruo Balduino et uxore ac liberis, cum duobus receptoriis et duodecim denariis. De ecclesia sancti Hilarii medietatem, cum duabus capellis Mannonis-curtis , Girandi-curtis , et seruo Thiebaudo cum uxore et liberis, et banno territorii ipsius ecclesie cum tribus receptoriis et quindecim denariis, et cum tertia parte eleemosynarum et oblationum. Campum qui adiacet  monasterio, usque ad siluam que uocatur Banosus, et ultra siluam alterum campum usque ad riuum, aliumque inibi cum silua apposita, quem dedit Erembertus presbyter pro sue anime remedio. Molendinum uersus occidentem, cum duobus pratis adiacentibus. Campum a Romoldo uillico datum, iuxta nostram coruatam situm. Mansum apud Mannonis-curtem ab Euerardo presbytero datum, cum terra et prato ibi adiacente et uineam ab Eremberto presbytero datam. Apud Martiniacum  pratum ad tres carros, datum pro remedio Albrici. Alodum de Rosolio  cum seruis et ancillis, pratis, terris cultis et incultis, siluis, aquis, cum piscatione sue partis, Albertum cum uxore et liberis. Pratum etiam apud Gimiriacum ad duodecim carros  feni. Predia apud Bonfagit , et Danuillam; usum silue adiacentis castro suo, concessit monachis hominibusque eis subditis quomodo sui uterentur serui. Usum etiam aliarum siluarum et pascuarum aquarumque in omnibus suis prediis, seruis eiusdem celle concessit ibidem manentibus, ut utantur sine omni seruitio more suorum seruorum. De mercato etiam castro suo adiacente concessit eis decimum denarium, scilicet de teloneo, de iustitia uel de omni alio redditu. Unum ex furnis banalem. Widricus etiam abbas cenobii Sancti Apri plurima ornamenta contulit predicte celle, et apud uallerias uineam ad quinque carros uini, que dicitur Clausus Lamberti in pago Tullensi. Concessit quoque, ut si seruus S. Apri acciperet uxorem ex ancillis huius  celle, absque omni refragatione eam teneret, similiterque seruum huius ancille Sancti Apri facta stabili communitate in coniugium susciperet. Aduocatiam autem predicti loci Walterius sibi et uxori sue Adile retinuit, et post eos uni suorum heredum qui maior natu fuerit. Constituit autem ne ulli suorum heredum hanc aduocatiam tenenti cuiquam in beneficium eam dare liceat, sed ipse eam in suo dominio possideat, que post eos ad filium suum Odelricum deueniat, et post eum quicunque propinquior heres castrum Daguliacum iure possederit, eamdem aduocatiam teneat. Summam autem seruitii sibi suisque heredibus pro memoria aduocatie dandi omnibus annis statuit, extra quam nichil amplius requiratur, id est, duos solidos monete eiusdem  pagi in festo sancte Marie de Candelis; de iustitiis autem clamationum quas prepositus eiusdem loci per se potuerit diffinire, nichil aduocatum concessit accipere. Sed si monachus non ualeret contumaciam alicuius euincere, aduocatum sibi in adiutorium aduocauerit, tunc trium denariorum summam accipiat, ita tamen ut duas partes monacho habere prius faciat, reliqua omnia dispositioni abbatis Sancti Apri cenobii ordinanda permittit. Ego uero Bruno Dei gratia presul indignus, pro bona fidelis uiri intentione, ecclesiam inibi constructam Deo et beate Marie dedicaui, eamque a subiectione ecclesie de domno ualerio cum omnibus appendiciis suis remoui, et quidquid infra atrium continetur potestati  monachorum subieci, et auctoritate apostolica interdixi ut nullus aliquo temerario ausu, siue episcopus aut quilibet, in loco illo de aliqua uiolentia infra atrium facta iustitiam expetat, nisi monachi per uicarium suum clamauerint, aut aliqui maligni rebellauerint; in qua ecclesia tria altaria constructa, et a nobis benedicta, ipsamque priuilegio auctoritatis apostolice cum uinculo perpetue anathematis hac libertate donaui, ut nemo deinceps ea infringere nec sigillare aut in eis diuina officia celebrare nisi permissione aut iussione monachorum presumat. Et qui extra in castro uel in suburbio commanserint, parochiales eiusdem ecclesie et subditos uicario et monachis per omnia esse decreui. Preterea pro bono affectu quem erga ipsum et Sancti Apri locum habui,  ad supplementum eleemosyne, quatuor altaria cum suis redditibus eidem loco tradidi, scilicet altare Totileni-curtis, altare Medonis-uille , altare Faucaudis-curtis, altare de ecclesia Sancti Hilarii, ea conditione ut iam in reliquo decedentibus uicariis non redimantur, secundum morem aliarum ecclesiarum, sed ab eo qui cenobio prefuerit idonei uicarii eligantur, et ab episcopo cura eis animarum tantummodo iniungatur. Ut autem he nostre conuenientie firmius stabiliantur, decreuimus omni anno duodecim denarios eiusdem pretii ad altare S. Stephani Leuchorum sedis, pro memoria subiectionis, in Purificatione sancte Marie, a loci eiusdem celle preposito persolui. Si autem aliquis successorum nostrorum per succedentia tempora  hanc eleemosynam infirmare aut infringere, uel contra iustitiam nostre deuotioni refragare uoluerit, pastorali auctoritate et etiam anathemate constringatur atque ad rectitudinem redire cogatur. Et ut hec nostra traditio firmior uel stabilior habeatur, hanc chartam in presentia nostra in plenaria synodo recitari fecimus, testibusque subscriptis roborandam tradidimus, laude et consensu omnium clericorum nostrorum, omnesque qui huic nostre sanctioni rebellauerint perpetuo anathemate a communione sancte Ecclesie separauimus, nisi resipuerint et Deo digne per penitentiam satisfecerint.




 Hanc quoque diffinitionem prebendariam auctoritate qua supra omnia disposuimus, inter monachos et capellanum ordinare summa pace cum consilio ipsius domini, qui cellam construxerat procurauimus, et subtus ascribere ad memoriam posterorum fecimus, scilicet quinque modia frumenti cum siligine, uel pise, uel fabe, u modios spelte, quinque annone, priuatas missas, primam missam ad corpus defuncti, peras, nuptias, purificationes mulierum, sepulturam albatorum, confessiones, festum sanctarum animarum, absque candela in quinque festiuitatibus annualibus, singulos denarios, et in ipsis festiuitatibus cum fratribus refectionem eleemosynam defuncti quantum uiuus donauerit, monachis  autem quorum ecclesia est reliqua omnia concessimus; et omnes qui huic ordinationi obuiauerint, sub perpetuo anathemate damnauimus.

    Signum Gebisonis primicerii et cancellarii.
    Sig. Stephani archidiaconi.
    Sig. Roberti archidiaconi.
    Sign. Widrici archidiaconi.
    Sign. Rainardi com.
    Sign. Conraudi com.


Anno pontificatus domni Brunonis XIX, urbis comite Rainardo iuniore; Segettensis pagi ubi ipsa cella sita est, comite Ricuino iuniore.

Ego Lambertus leuita ad uicem domni Gebizonis primicerii et cancellarii rogatus scripsi et subscripsi.


 

Ego Bruno Dei gratia Leuchorum presul indignus subscripsi et signaui.

    Signum Hugonis de Cysa urbe Italorum.
    Sign. Herberardi  archiepiscopi Treuirorum.
    Sign. Adhelberonis Metensis episc.
    Sign. Theoderici  uirdunensis episcopi.
    Sign. Hugonis Chrisopolitani archiepiscopi.
    Sign. Widrici abbatis sancti Apri.
    Sign. Herberti primicerii.
    Sign. Herberti archidiaconi.
     Sign. ualtheri comitis.
    Sign. Rainardi comitis.
    Sign. Odelrici comitis.
    Sign. alterius Oderrici comitis.
    Sign. Henrici aduocati.
    Sign. Gomberti.
    Sign. Norberti.
    Sign. Reimbaldi.


Data sunt hec anno ab Incarnatione Domini 1043, indictione II, epacta XIu, concurrente uI, regnante Henrico secundo Romanorum Augusto.



[EPISTOLAE ET DECRETA.]





SANCTI LEONIS IX ROMANI PONTIFICIS EPISTOLAE ET DECRETA PONTIFICIA.



[GENUINA.]



I. Leonis IX pape bulla qua Berardo I, Farfensi abbati, eiusque monasterio, bona, iura ac priuilegia omnia confirmat. 
[Muratori, Ber. Itat. Script. II, II, 585.]


LEO episcopus, seruus seruorum Dei, dilecto in Christo filio BERARDO, abbati monasterii quod ponitur in Pharfa, tuisque successoribus in perpetuum, perpetuam in Domino salutem.

Cum pie petitiones nostris auribus inculcantur, decet nos assensum prebere, et talibus desideriis non resultare, quatinus sacra loca temporibus nostris proficiant et augeantur, et in nullo, quod absit! minuantur. Igitur quia petistis a nobis quatinus ex nostra  largitate nostroque dono concederemus uestre religiositati monasterii uestri confirmationem, eiusdemque honorem, que habet modo, et habiturum est in perpetuum, uidelicet fundum Massam in quo est ecclesia Sancti ualentini. Ex fundo Muciani uncias tres. Fundum Paternum, in quo est ecclesia Sancti Iohannis. Fundum Carbonianum. Fundum Septiniani. Fundum Pipiliani. Fundum Agelli. Fundum Mutelle. Fundum Loriniani. Fundum Urbane. Fundum Bucciniani. Fundum Albuciani; et alios fundos cum domibus, uineis, oliuetis atque colonis. Confirmamus autem uobis uestrisque successoribus prenominatos fundos, uel uncias, seu ecclesias cum casis, uineis, pratis, siluis, salictis, nec non aquimolis, et uniuersis appendicibus, colonis atque familiis, uel  omnibus ad eos generaliter et in integrum pertinentibus, sicuti primitus, et nunc ab ipso uestro monasterio possessa sunt tam in comitatu Sabinensi, nec non et Narniensi, siue in comitatu Reatino, uel Furcouiano, Asculano, Firmano, Aprutiensi, et Pinnensi,  Romano etiam, et Tuscano, omnesque adiacentias eiusdem monasterii atque pertinentias, cum omni integritate concedimus detinenda, tam ea que modo iuste possidetis, quam ea que in futurum, largiente Domino, potueritis acquirere tu et successores tui, sicuti per priuilegia sancte recordationis domni Adriani quondam pape, et Pauli, eidem uenerabili monasterio confirmata sunt, permanenda. De teloneis quoque mercatorum, et pontium, et decimas ad monachorum stipendia et pauperum dari a presenti secunda indictione tue religiositati tuisque successoribus abbatibus uestri monasterii in perpetuum concedimus, ex eisdem omnibus percipiendas; nec non et oblationes mortuorum. Statuentes apostolica censura ex auctoritate beati Petri apostolorum principis  sub diuinis obtestationibus et anathematis interdictionibus, ut nulli unquam nostrorum successorum pontificum, uel alie cuilibet magne parueque persone, ipsa prenominata loca uel que in posterum, auxiliante Deo, uestro monasterio fuerint acquisita, sicuti supra sunt instituta, a potestate et ditione uestra uestrorumque successorum, ac uestri monasterii auferre uel altenare quoquo modo liceat. Si que autem temerario ausu magna paruaque persona contra hoc nostrum priuilegium agere presumpserit, sciat se anathematis uinculo esse innodatam, et a regno Dei alienam, et cum omnibus impiis eterno incendio ac supplicio condemnatam. At uero qui pio intuitu curator et obseruator huius nostri priuilegii exstiterit, gratiam atque misericordiam uitamque  eternam a misericordissimo Domino Deo nostro consequi mereatur in secula seculorum. Amen.

Scriptum per manus Petri scriniarii sacri palatii, in mense et indictione secunda.

 Datum Iu Kal. Martii per manus Petri diaconi bibliothecarii et cancellarii sancte apostolice sedis, anno pontificatus domni Leonis noni pape primo, indictione II.



II. Leonis IX pape bulla, per quam monasterium Perusinum Sancte Marie uallis-Pontis eripit Perusinis episcopis. 
[Muratori, Antiq. Ital., uI, 333.]

LEO episcopus, seruus seruorum Dei, IOANNI, abbati monasterii Sancte Marie uallis-Pontis, tuisque successoribus abbatibus, perpetuam in Domino salutem.

Quia ad hoc, annuente Domino, non nostris meritis,  peruenimus, ut omnium Ecclesiarum cura ad nos respiciat, quam maxime circa illas Ecclesias sollicitare debemus que proprie sub manibus nostris consistunt. Inde est quod ad petitionem tuam, dilectissime fili Ioannes abbas, aures nostras infleximus, eamque implere decreuimus, ut scilicet confirmaremus et corroboraremus uestro monasterio, et uobis ac successoribus uestris abbatibus, mobilia et immobilia bona quecunque, quocunque modo ad usum ad uos et monasterium uestrum et nunc pertinent et in perpetuum pertinebunt; et ut de decimis et primitiis similiter faceremus, et de clericis a quocunque contigerit ordinandis; ut fotrum nemini conditionaliter prebeatis preter pape, ad quem proprie pertinetis, sicut in precepto pie memorie  decessoris nostri domni Clementis pape continetur. Quapropter per huius nostri precepti seriem confirmamus atque corroboramus uestro monasterio, ut diximus, ac uobis ac successoribus uestris abbatibus quecunque modo ipsum uestrum monasterium possidet, et in perpetuum possidebit, siue sint mobilia, siue immobilia, quocunque modo euenissent et euenient. Decimas etiam et primitias de ipsis bonis ut more solito accipiatis, constituimus, et ut liceat uobis uestrisque successoribus, cuicunque uultis episcopo clericos uestros ordinandos offerre. Quin etiam prohibemus ne quis a uobis exigat fotrum, preter papa solum. Ab omni etiam alienatione liberos uos et securos reddere uolumus; unde apostolica auctoritate cassamus et euacuamus illa precepta que a  Benedicto et Gregorio iniustis pontificibus Andree  episcopo Perusino collata sunt de eodem uestro monasterio. Pro qua corroboratione, constitutione et euacuatione statuimus apostolica censura, sub diuini iudicii exterminium, ne quis unquam nostrorum successorum pontificum, aut quelibet alia magna paruaque persona, et specialiter episcopus Perusinus, contra hoc nostrum preceptum agere presumat. Quod si quis forte tentauerit, anathematis uinculo a Domino Deo innodetur, nec nisi digna satisfactione soluatur. Qui uero custos et inuiolator huius nostri precepti exstiterit, a Domino Deo benedicatur, eo quod inconuulsum permanere laudauit. Bene ualete.

Datum uII Kalendas Aprilis, per manus Petri diaconi, bibliothecarii et cancellarii sancte apostolice  sedis, anno domni Leonis IX pape primo, indictione secunda.



III. S. Leonis IX priuilegium pro Ecclesia Treuirensi  . 
[Hontheim, Hist. Treuir. diplom. I, 386.]

LEO episcopus, seruus seruorum Dei, dilectissimo EBERHARDO, Treuirensium archiepiscopo, uestrisque successoribus, salutem in Domino.

Aeternum diuine dispensationis consilium, quo decreuit per tempora distribuere omnia, nulla rerum mutabilitate mutatur, nullaque temporum diuersitate uariatur. Unde factum est ut huius eterne dispositionis immutabilis ordo nostram de Tullensis  episcopatus humilitate mediocritatem ad apostolicam promoueret sublimitatem; gratuito quidem dono, non aliquo exigente nostro merito. Quocirca uestra fraternitas, dulcissime frater, nos, nostra caritate uita, comitata est, et Rome nobiscum aliquantulum remorata. Interea loci cum unicuique suum ius suumque rectum, quod uel ablatum penitus, uel aliquantulum immutatum esset, omnimodis restituere cuperemus, dilectionis uestre priuilegia nobis attulistis, que  primatum Gallie Belgice subscripto modo uestris antecessoribus datum a nostra apostolica sede asserebant, pro eo quod in exordio religionis uestra Treuirensis Ecclesia prima illis in partibus fidei rudimenta percepisset, per egregios dogmatistas Eucarium, ualerium, Maternum, quos  beatissimus Petrus apostolorum princeps instruxit,  et instructos ordinauit, et illuc ad predicandum direxit. In quibus priuilegiis etiam antiquiora priuilegia incendio memorantur consumpta; que prenominatis sanctis eorumque successoribus, id est Agritio, Maximino, Paulino, Seuero almificis utique uiris, a primordio authentice concessa erant de eodem. Que etiam priuilegia Theodorico Treuirensi archiepiscopo Ioannes XIII papa, Benedictus uI, nec non alius Benedictus uII Egberto similiter Treuirensi archiepiscopo temporibus Ottonis primi et secundi pia dispositione contulerant. Nos autem ea intuentes et diligenter perpendentes, dignum duximus cum consilio et consensu totius cleri et populi Romani, idipsum de primatu, sicut constitutum erat, confirmare, atque nostris apostolicis apicibus corroborare.  Quod ubi in ecclesia S. Petri in Dominica Passionis cuncto clero cunctoque populo nos ipsi sursum in ambone consistentes presentia uestra [nostra] reuelauimus, et eadem priuilegia legi fecimus pro amore discipulorum S. Petri, quos pretulimus, Eucarii, ualerii et Materni, ab omnibus acclamatum est, iure primatum ipsum uobis uestrisque successoribus deberi, qui in cathedra sedetis discipulorum sancti Petri. Quapropter omnibus ipsis laudantibus et respicientibus pro inuestitura ipsius primatus, Romana mitra caput uestrum insigniuimus, qua et uos et successores uestri in ecclesiasticis officiis Romano more semper utamini, semperque uos esse Romane sedis discipulos reminiscamini. Quod tamen in synodo nostra, quam circa XuII post  ipsum paschalem diem Deo presidente celebrauimus, episcopis et archiepiscopis nec non et aliis ordinibus consentientibus melius et firmius stabiliuimus; ea tamen ratione ut singulis annis uos uestrique successores semel legatos uestros ad nos nostrosque successores mittatis, per quos uobis de nostris utilitatibus illis in partibus agendis remittamus, et semper uos ipsi tertio anno Romam uisitationis gratia, ut dulcissimi fratres ad primogenitum fratrem ueniatis, nisi forte ineuitabilis necessitas ingruerit. Quapropter desideriis uestris annuentes, secundum prefatorum priuilegiorum tenorem per hoc nostre apostolice auctoritatis priuilegium decernimus et confirmamus ipsum uobis uestrisque successoribus primatum hoc modo, ut habeatis primum  locum post legatum apostolicum in Galliam Germaniamque destinatum, etc. Et si missus Romane Ecclesie defuerit, post imperatorem uel regem sedendi, queque alia in priuilegiis Theodorico concessis enarrata suis locis.

Ego Halmardus Lugdunensis Ecclesie indignus archiepiscopus in predicta synodo residens, salua priscarum constitutionum firmitate et  Lugdunensis  Ecclesie auctoritate hoc decretum laudaui, manuque propria roborans subscripsi.

Ego Ioannes Portuensis episcopus in predicta synodo residens, confirmaui et subscripsi.

Ego Cadalous episcopus subscripsi.

Ego Benedictus Tuscane [Tusculane] Ecclesie episcopus subscr.

Ego Gerhardus Florentinus episcopus subscr.

Ego Crescentius S. Sylue Candide, gratia non meritis episcopus, subnotaui.

Ego Hugo Asiliensis [Assisiensis] episcopus subscr.

Ego Wido Astensis episcopus subscr.

Ego Wido uulturnensis episcopus subscr.

Ego Cunibertus Taurinensium episcopus subscr.

 Ego Henricus Spoletus episcopus subscr.

Data Idibus Aprilis per manus Petri diaconi et bibliothecarii, et cancellarii sancte apostolice sedis, anno domini Leonis IX pape I, indict. II.



Iu. Leo papa ad Cawallonem Rettonensem abbatem. 
[Morice, Mémoires pour seruir à l'histoire de Bretagne, I, 396.]

LEO episcopus, seruus seruorum Dei, dilecto in Christo CATWALLONI abbati monasterii Sancti Saluatoris, constructi in loco qui dicitur Rothonensis, uidelicet in Britannia constituti, suisque successoribus ibidem regulariter promouendis in perpetuum.

Suscepti nos officii cura compellit omnium Ecclesiarum  sollicitudinem gerere et libramine equitatis omnibus in necessitate positis, quantum Deo donante possumus, subuenire; precipue tamen illis uenerabilibus locis, que iuris sancte Romane Ecclesie esse dignoscuntur et singulis annis sibi censum persoluunt: pro debito honore summe et apostolice sedis, cuius membra sunt, attentius subuenire et consulere debemus. Proinde, iuxta petitionem tuam, prefato monasterio, cui tu preesse dignosceris et quod iuris sancte Romane Ecclesie esse dignoscitur, unde per singulos annos, census trium denariorum aureorum sibi redditur, huiusmodi priuilegia presenti nostre auctoritatis decreto indulgemus, concedimus atque firmamus, statuentes nullum regum aut imperatorum, nullum quacunque dignitate preditum,  de his que eidem uenerabili loco, quibuslibet hominibus de proprio iure iam donata sunt, sicuti constat de Bella Insula, quam Gaufridus, dux Britannorum, de proprio iure prefato monasterio contulit, quam Alanus postea filius eius concessit et in perpetuum, ut tu asseris, et qui tecum sunt testificantur, firmiter confirmauit. Quod nos etiam auctoritate beatorum apostolorum Petri et Pauli et nostra confirmamus  et in perpetuum ipsam insulam, tibi et successoribus tuis sine inquietudine habere concedimus , uel in futurum, Deo miserante, collata fuerint, sub cuiuslibet cause occasionisue specie minuere uel auferre audeat. Sed cuncta, que ibi oblata sunt uel offerri contigerit, tam a te quam a tuis successoribus, perenni tempore sine inquietudine uolumus possideri, eorum quidem usibus, pro quorum sustentatione concessa sunt, modis omnibus profutura. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscens contra eam uenire tentauerit, potestatis honorisque sui dignitate careat reumque se diuino iudicio existere de perpetrata cognoscat iniquitate. Et nisi resipuerit et ad emendationem  congruam uenerit, a corpore et sanguine Domini nostri Iesu Christi alienus fiat; cunctis autem hanc constitutionis nostre paginam seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant.

Datum Laterani, Idibus Aprilis.



u. S. Leo IX Eberhardo archiepiscopo Treuirensi asserit cellam Quatuor Coronatorum, archiepiscopis Treuirensibus a Benedicto uII olim collatam. 
[uide supra in BENEDICTO uIII et Gesta Treuer., edit. Wyttembach et Muller, I, 150.]




uI. S. Leo IX monasterii S. Saluatoris Septimiani libertatem et priuilegia confirmat. 
[Ughelli, Italia sacra, III, 68.]


LEO episcopus, seruus seruorum Dei, PETRO abbati monasterii S. Saluatoris in Septimo, suisque successoribus abbatibus, perpetuam benedictionem et salutem.

Conuenit apostolico moderamini pia religione pollentibus beneuola compassione succurrere, et petentium desideriis congruum impertiri suffragium. Propterea, inclinati precibus uestris, per huius nostre preceptionis seriem confirmamus et corroboramus tibi monasterium ipsum S. Saluatoris cum omnibus bonis eius mobilibus et immobilibus, seseque mouentibus, quecunque ad eum iuste et legaliter  pertinent. Nec non etiam censemus ut securum ipsum monasterium ab omni lesione sit, et sine molestia sit episcopi; et ut ordinationes presbyterorum uel ceterorum graduum in eodem monasterio a quolibet catholico episcopo tribuantur; et ut eleemosyne tam uiuorum quam et mortuorum sine calumnia episcopi eidem monasterio tribuantur, et ut de possessione monasterii decima a uobis accipiatur. Et quicunque se ad monasterium sepeliri petierit, a monachis sepeliatur. Et ut preter ab Apostolico, ne iudicetur, nec ad synodum abbas uocetur, sicut nec ab alio consecrationem accipit. Statuentes apostolica censura, ut nullus nostrorum successorum pontificum, nullus marchio, nullus dux, nullus comes, nullus episcopus, nulla preterea persona hominum magna  uel parua, contra hanc nostram preceptionem agere presumat. Quod quicunque fecerit, anathematis uinculo feriatur. Qui uero custos et obseruator huius nostre preceptionis fuerit, benedictionem a Domino Deo consequatur.

Datum XIu Kalend. Maii per manus Petri diaconi, bibliothecarii et cancellarii S. apostolice sedis, anno domini Leonis IX pape primo, indict. II.



uII. S. Leo IX Ioannem ex Tuscanensi factum episcopum Portuensem testatur a synodo in ecclesia S. Saluatoris sancitum esse. Ecclesie Portuensis priuilegia confirmat.
[Ughelli, Italia sacra, I, 120.]

LEO episcopus, seruus seruorum Dei, dilectissimo  nobis in Christo fratri et cepiscopo nostro IOANNI, Portuensis Ecclesie antistiti, suisque successoribus in perpetuum, in Domino salutem.

Supplicantium desideriis annuendum nobis esse et ratio et benignitas poscit, quia quod rationabile est impendere, benigne quidem non negare. Quapropter quia transmigrationem fecisti de sede Tuscanensi ad eamdem sedem Portuensem, dignum duximus in synodo prius de hoc uentilare, utrum iuste facta fuerit uel iniuste, quod et fecimus residentes in synodo et ecclesia Saluatoris. Cumque ibi diligenter esset examinatum qua ratione de episcopatu ad episcopatum transiens, inuentum est tam necessitatis quam utilitatis causa hoc factum fuisse, et iudicatum est hoc fieri potuisse. Que etiam fuerit necessitas,  que utilitas, satis patenter est expressa: necessitas, quia iam Romana Ecclesia in filiis, quos ipsa lactauerat, defecerat, quorum tu pars superstes eras; congrua utilitas uero, siue pro rebus ipsius Ecclesie, que tibi nota erat pre aliis, siue pro consiliis dandis, siue etiam pro mediatione Romane Ecclesie et imperatorum, quorum tu sepe mediator fuisti. Hac igitur re inclinati decreuimus petitioni tue satisfacere, scilicet ut tibi tuisque successoribus ipsum Portuensem episcopatum confirmemus, quia utique libenter facimus. Et primum ipsum episcopatum Portuensis Ecclesie, que posita esse uidetur foris predictam Portuensem ciuitatem, cui uocabulum est S. Hippolyti, cum uineis, et hortis, seu clausuris uineatis, et oliuetis in circuitu eiusdem  ecclesie, pariter et clausuram de uinea una in integrum sitam in Cardetum, et in Finilia, clausuras duas cum uineis, et terris, in Basi. Omnia hec posita in insula maiore, imo et ecclesiam S. Marie, et aliam ecclesiam S. Laurentii, cum cellis, et hortis, atque uineis, clausuras quinque. In una quidem ecclesia est S. Gregorii, et Theodori, et in alia ecclesia S. uiti, sicuti a muro et fluuio Tiberis, atque limitibus circumdatur, tertia est in ripa fluminis, quarta iuxta S. Mariam usque ad Traianum, quinta iuxta S. Laurentium usque in Traianum, nec non et clausuram de uinea in locum qui uocatur Scaraio, et aliam petiam que ponitur in clausura, et uinee petiam unam in terra Cucuzuba, et aliam in Montone; uerum etiam et fundum in integrum qui  dicitur Baccanum, cum appendice sua. que uocatur Criptula, in quo sunt cisterne antique posite iuxta eamdem ciuitatem Portuensem, sicuti incipit a primo latere, ab arbore que uocatur tamarix, et dirigitur in columnella, que in campo stare uidetur, milliario II distante ab eadem ciuitate, et deinde pergente recto itinere per salariam, et usque ad attegiam piscatoriam, et deinde redeunte ad mare per Buccinam, et circumeunte littus maris ad S. Nympham, et usque ad focem micinam cum locis qui dicuntur uincera usque ad balnearia, atque locum qui uocatur Portus Traiani, nec non et castellum aliud minus in integrum, cum omni sua pertinentia, et in ciuitate Constantiniana, omniaque ibidem habere dignoscitur, una cum ecclesia BB. apostolorum Petri et  Pauli, cum cryptis, ubi animalia ipsius ecclesie manere uidentur, et deinde usque ad S. Mariam, que ponitur in arcu cum crypta, et domum que uocatur Balneum ueneris, et usque ad uiam publicam infra ipsum castellum, atque cannetum de ista ciuitate, nec non monasterium S. Agnetis cum salariis, et uineis, que incessum habere uidetur: porro et fundum in integrum, qui uocatur Polmus, cum casis, uineis et terris, pascuis, extendentem se usque ad furnum antiquum iuris predicti episcopii, et in eodem fundo monumentum antiquum esse uidetur, uia Portuensi, milliario ab ureb Roma plus minus decimo. Itemque et insulam maiorem in integrum cum hortis et uineis seu terris in locum qui uocatur Scaraio; qui olim fuit portus Traiani, inherentem  eidem fundo Baccani, et cum omnibus ad eum pertinentibus: pariterque et fundum qui uocatur Iudeorum, et fundum qui uocatur Gualdus cum omnibus eorum pertinentibus, positus iuxta predictam ciuitatem, et filum Saline in integrum extensum in una fila. Item et in Baccano et in Genestula, et in fila nouem, omnia fila Salinarum, que ad uestrum episcopium pertinere noscuntur, seu et fundum in integrum, qui uocatur Gualdus maior, cum ecclesia S. Auree, et monumento suo, et terra Semitaritia, que appellatur Planura, in qua cisterne esse uidentur, posita inter fluuium, formam Arcionum. Nec non et confirmamus uobis curtem in integrum que dicitur Galeria, in qua est ecclesia S. Marie cum caminatis seu triclineis atque diuersis cubiculis,  omnibusque suis edificiis, que infra se habere dignoscitur cum omnibus finibus, terminis, limitibusque suis, terris, casalibus, syluis, atque pantanis cum ponte, et ipsum riuum qui uocatur Galeria, usque ad flumen, cum locis ad aquimolam faciendam, uel cum omnibus ut superius dictum est sibi generaliter et in integrum cultum et assolatum, situm in campo qui uocatur Meruli, constitutum uia Portuense, milliario ab urbe Roma plus minus duodecimo, sicuti affines incipiunt a toto curte a primo latere, prata Caraci, que uocantur Meruli, et deinde usque ad montem quem olim detinuit Ioannes de Mincia, et heredes. Stephani Numenclatoris, et deinde ultra uiam per casale quod olim detinuit  Ioannes de Sergio, et transit aliam uiam carrariam, et uenit in casale quod detinent heredes Franconis Transtiberim, sicuti per fines marmoreos designatur, et deinde per casale SS. martyrum Cosme et Damiani, et transit per fossatum antiquum, quod uerno tempore ducit aquam in riuo Galerie, et ascendit per ipsum riuum usque in molam de sylua, et reuoluit per uiam carrariam usque in uallem mediam de Monte, qui uocatur Zunili, et usque in Staffili, qui stat in Lintistino, et usque in caput de ualle Stabla, et per fossatum ipsius uallis pergit a pede fili Salinarum, concludente totum campum usque in pedicam que uocatur uiscoli, et piscina Galiarda, concludente ipsam pedicam, que sunt fila triginta, et pergente iuxta fila que stant monasteria  de Miranda usque in stagnum maius, et per ripam stagni usque in Burdunaria, et a pede fili usque in Baccani, et terram de supradicto episcopio, et formam que uocatur Arcione, et per ipsam formam usque in riuum qui uocatur Galeria, et Pantanum de Ricorde usque in primum affinem de pratis Caraci. Infra hos uero fines, loca et uocabula sunt hec, S. Cesareus, Palmis, Sorbilanum, Clusa uetere, Pantanum maius, Medianum, Mons ruginosus, mons de Zumilis, mons Canaparuis, celsa, limes, maior, stagnellum maledictum, tiocli, piscina gagliarda, oliuastrum, stagnellum peregrinum cum omnibus eorum pertinentiis. Nec non et confirmamus uobis perpetualiter quatuor in integrum principales uncias de toto stagno maiore Portuense cum omni piscatione,  redditione et statione sua, uel cum omnibus ad ipsas quatuor uncias pertinentibus, sicuti a predecessoribus nostris supradicte ecclesie Portuensi concessum est. uerum etiam concedimus et confirmamus uobis uestrisque successoribus turrem in integrum que uocatur de Albo, cum casis, uineis, hortis, terris, campis, pratis, pascuis et syluis, pantanis et riuis, cultis et incultis, uacuis, plenis, et cum omnibus ad ipsam turrem generaliter et in integrum pertinentibus, sicut affines eiusdem designant, a primo latere riuus qui uocatur Galeria, a secundo latere fluuius Tiberis, a tertio latere Puluerinula, et a quarto latere forma que uocatur Arcionum. Concedimus etiam ipsis hominibus qui per tempora habitaturi sunt infra turrem, ut nullius  potestati, nullius ditioni subditi sint, nec alicui seruiant, aut hostem faciant, nisi episcopo qui in dicto episcopio fuerit; nec non et confirmamus tibi tuisque successoribus in perpetuum omnes res et facultates, mobiles et immobiles, de illis hominibus qui sine herede et intestati moriuntur in dicta ciuitate Portuensi, siue in Transtiberi, aut in insula Lycaonia, siue ubicunque uestri episcopatus iuris esse uidentur, constituimus ipsam Portuensem ecclesiam legitimam heredem, ita ut episcopus ipsius ecclesie habeat potestatem ordinandi omnia iuxta suam uoluntatem, eo tenore ut non pereant, scilicet mortuis in eternum prosint. Insuper etiam concedimus et confirmamus uobis uestrisque successoribus in perpetuum  ex iure sacri nostri palatii Lateranensis, quod ad publicum nostrum pertinet, castaldum Portuense, uel quidquid usque hactenus nostri castaldiones de tota Portuense ciuitate, siue de portis, uel de nauibus, nec non et de tota Burdunaria, uel quidquid extra uel infra ubique ad illum pertinuit de iam dicto ministerio, uobis uestrisque successoribus in perpetuum tribuimus possidendum, ita ut qualemcunque hominem ibidem constituere uolueritis castaldionem aut mandatarium, in uestra potestate consistat, et quidquid de ipso ministerio acquisierit, uobis uestrisque successoribus deferatur, quidquid uobis exinde faciendum, tamen si nostro comiti uel nostrorum successorum placuerit de illo, quod ad nostrum palatium pertinet, fidelitatem  iuret. Isti namque comites, qui pro tempore fuerint a nobis uel a nostris successoribus, nullo modo alium castaldionem aut mandatarium audeant ordinare uel constituere, preter illos quos uos uel uestri successores ordinatis uel constituitis: qui si fecerint, uel de iam dicto castaldico aliquid uiolenter abstulerint, uel que a nobis, uobis uestrisque successoribus tradita sunt, frangere aut contradicere uoluerint, unusquisque Iu lib. auri persoluat, medietatem nostro palatio, et medietatem uestro episcopatui, et quod ab eis in castaldiones ordinatum fuerit, euacuetur. Si uero exinde contumax exstiterit, usque ad uestram satisfactionem excommunicatus existat.

Itemque concedimus et confirmamus uobis uestrisque  successoribus in perpetuum de ciuitate Portuensi piscatores et duos curiales, qualescunque de eis eligere uolueritis in perpetuum, ita ut ulterius nullam dationem nullumque seruitium faciant, neque ad placitum adstringantur ab aliqua persona, scilicet tibi tuisque successoribus hanc committimus potestatem. Item confirmamus tibi tuisque successoribus casale unum in integrum, quod uocatur Genesianum, quod et Mallianum uocatur, cum insula modica ultra riuum in ipso loco posita, cum omnibus ad eum pertinentibus posita uia Portuense iuxta Mallianum, iuris monasterii S. Pancratii, etiam confirmamus uobis uestrisque successoribus in perpetuum totam insulam que uocatur Lycaonia ubi est ecclesia S. Ioannis Baptiste et S. Adalberti, unde  querimoniam posuistis in synodo, quam celebrauimus in ecclesia Saluatoris, quare contra Crescentium S. Sylue Candide Ecclesie episcopum, qui eamdem ecclesiam suo episcopatui uindicabat, cum uero ambe partes ante presentiam nostram et totius synodi staretis, placuit ut si scripturam exinde haberes, in medium uidendam legendamque proferres. Statim attulisti priuilegium quod antecessori tuo Benedicto episcopo, qui dicebatur de Pontio, Benedictus uIII, antecessor noster, fecit de integritate totius episcopatus. Quod cum lectum esset, nominatim ibi inuenta est ecclesia illa, quam, sicut in querimonia tua dixisti, ipse tuus antecessor dicauerit tempore Othonis III imperatoris, a quo edificata  fuit in honorem S. Adalberti, qui suo tempore martyrium pro Christi nomine suscepit. At episcopus ille rogauit sibi a nobis dari inducias ad certum terminum, ut afferre uobis posset iustitiam quam se habere dicebat; nos uero, quia synodus ea die terminabatur, concessimus; cumque terminus aduenisset, tu ad nos humiliter et solus, ille autem magna hominum multitudine fretus ad nos uenire despexit. Residentes tamen nos cum iudicibus nostris ad eum legatum, ut ad nos ueniret, direximus, scilicet nonnisi cum suis redemptis adiutoribus uenire se dixit. Quo dicto cum tota sua multitudine recessit, scilicet nos ad eius contumaciam non respicientes, ex consilio iudicum archidiaconum nostrum Hugonem usque ad domum eius misimus, ut sequenti  die ad nos ueniret, sicut episcopus cum episcopo rationem habiturus; cumque die altera simili modo resideremus exspectantes eum, non uenit, scilicet epistolas quasdam ueniam preferentes misit, cumque nichil rationis diceret, ut amplius exspectari deberet, laudantibus omnibus iudicibus, frater Alinardis Lugdunensis archiepiscopus canonicam et diffinitiuam protulit sententiam, primam de contumacibus puniendis, secundam de ecclesiis que sunt intra limites episcopatus, quomodo ad eum pertineant. Qua prolata sententia a nobis, et ab omnibus laudata, confirmata fuit. Quapropter tam tibi quam tuis successoribus eamdem ecclesiam per hoc nostrum priuilegium concedimus, confirmamus, querimonia tam illi episcopo quam successoribus  eius perpetuo interdicta de eadem ecclesia, sita in predicta insula, cum curtibus et oratoriis infra easdem curtes, et cum omnibus ad eas generaliter et in integrum pertinentibus, cum hortis, et aquimolis suis, sita infra hanc urbem Romanam, sicuti extenditur ab uno capite, ubi diuiditur flumen, et usque in aliud caput ipsius insule, ubi adunatur, pari modo concedimus, et confirmamus uobis uestrisque successoribus in perpetuum omnem ordinationem episcopalem, tam de presbyteris quam de diaconis, uel diaconistis, siue subdiaconis, consecrationem ecclesiarum uel altarium, que in tota Transtiberi necesse fuerit facienda, nisi forte cardinales, diaconi uel subdiaconi, aut acolythi sacri Lateranensis palatii efficiantur, scilicet omnia tibi  tuisque successoribus, uel quibus episcopis a uobis inuitati fuerint ordinandi, benedicendi et consecrandi concedimus potestatem; et ne parochia uestra ab aliquo peruadatur episcopo, fines eius per hoc nostrum priuilegium insinuare tueque ecclesie confirmare curamus, incipiente primo termino a fracto ponte, ubi unda dicitur per murum Transtiberine ciuitatis per portam Septimianam, per portam S. Pancratii, per silicem uero ipsius porte usque ad pontem marmoreum qui est super Annonem, et ducit per ipsam silicem usque ad paritorium, inde reuoluit per paludes usque in mare, indeque per mare duo milliaria ultra pharam usque in focem maiorem, inde autem per flumen maius usque Romam in fracto  ponte iuxta Marmoratam per pontem S. Marie usque ad pontem Iudeorum per medium flumen, et recte ad medium pontem fractum, ubi de unda duximus, qui est primus affinis absque Transtiberinis catholicis ecclesiis S. Marie in Transtiberim, S. Chrysogoni, et S. Cecilie, uel monasterii S. Pancratii et monasteriorum SS. Cosme et Damiani, tamen in predictas ecclesias quidquid ab episcopis necesse fuerit faciendi Portuensibus episcopis, ab ipsis inuitatis tribuimus potestatem. Itemque concedimus et confirmamus in iam dicto episcopatu plebem S. Marie et S. Apollinaris in mola rupta, et plebem S. Stephani in Pansi, et plebem S. Marie in Apuniana, uel omnes ecclesias exiguas uel magnas cuiuslibet nominis, que infra iam dictos affines fuerint uel esse  possunt, absque illis, quas iam diximus, Transtiberim sitis. Interea sancientes iubemus, sicuti a nostris antecessoribus iussum est, ut in flumine quod iuxta Portuensem urbem decurrit, nullus audeat molendina aut pontem preter iussionem tuam uel successorum tuorum episcoporum iuxta priscam consuetudinem quoquo modo constituere; et cum uel a uobis uel ab aliis, quibus tamen faciendis uos iniunxeritis, constitutum aut factum fuerit, ipsa molendina uel pons uestro arbitrio dispensentur; de ponte uero si factus fuerit cum plaustro onusto uictum uel uinum nemo audeat hinc illuc, neque inde huc penitus transmeare. Iterum sancientes iubemus ut nullus presbyter, uel cuiuslibet ordinis clericus de toto episcopatu audeat ad placitum constringere aut ad  finiendas contentiones compellere, aut aliquod seruitium ab eis exigere, preterquam Portuenses episcopi, in cuius parochia sunt. Quicunque uero presumptor, siue dux, siue comes, uel uicecomes, aut cubicularius, uel a nostra apostolica sede missus aut qualiscunque interueniens potestas de ipsa ciuitate Portuense dominatum tenuerit, de quocunque fuerit ordine, predicta omnia immobilia loca, aut prenominatum castaldum, uel duos piscatores, et duos curiales, uel omnes predictos clericos a iure, et potestate, atque ditione prefati, episcopii auferre uel minuere uoluerit, uel parochiam infringere tentauerit, aut homines in predicta turre habitantes, uel ubicunque proprietas episcopii mansionata fuerit, ad publicum seruitium reuocauerit, sciat se compositurum  ipsi episcopatui auri purissimi libr. XX, et insuper anathemati subiaceat. Statuentes apostolica censura sub diuini iudicii obtestatione, et anathematis interdictione, ut nullus unquam successorum nostrorum pontificum, uel alia quelibet magna paruaque persona ea que a nobis ad laudem Dei pro stabilitate uel augmento predicti episcopatus statuta sunt, refragari aut in quoquam transgredi, aut aliquid deinde minuere audeant, scilicet sicut superius a nobis statutum uel concessum est, ita perennibus ac perpetuis temporibus sine aliqua minutione permittat in eternum permanere. Si quis autem, quod non optamus, temerario ausu contra hoc nostrum priuilegium uenire aut in quoquam dirumpere  presumpserit, et sicut a nobis superius statuta sunt, firma manere non demiserit, et in aliquo offenderit, sciat se, nisi resipuerit, auctoritate Dei omnipotentis et B. Petri apostolorum principis, atque nostra, qui eius fungimur uices, anathematis uinculo esse innodatum, et a regno Dei alienum, atque cum Iuda traditore D. N. Iesu Christi cum diabolo et omnibus pompis eius eterno incendio concremandum. Qui uero pio intuitu custos et obseruator huius nostri priuilegii exstiterit, benedictionibus gratiam uitamque eternam a iusto Iudice Domino Deo nostro consequi mereatur in secula seculorum. Amen. Bene ualete.

Datum X Kal. Maii per manum Petri diaconi, bibliothecarii et cancellarii S. Apostolice sedis,  anno Domini Leonis IX pape I, indict. II.

Ego Eberchardus Treuerorum archiepiscopus quamuis indignus interfui et subscripsi.

Ego Alinardus Lugdunensis archiepiscopus hoc decretum laudans, manu propria subscripsi.

Ego W. episcopus subscripsi.

Ego Roprandus episcopus scripsi.

Ego Cunibertus episcopus Taurinen. scripsi.

Ego Cadalus Parmensis episcopus scripsi.

Ego Oppizo Pisensis episcopus scripsi.

Ego Guido X Ulteruensis episcopus scripsi.

Ego Henricus Spoletanus episcopus scripsi.

Ego Arnulfus episcopus scripsi.

Ego Martinus Pistorien. episcopus scripsi.

Ego Petrus Clusiensis episcopus scripsi.

 Ego Dux episcopus interfui.

Teuderius Arbinensis episcopus interfui.

Ego Benedictus episcopus Forosempronien. interfui.

Decernimus ergo ut nulli omnino hominum liceat, etc. Si qua igitur, etc. Cunctis autem, etc. Amen.



uIII. Priuilegium S Leonis IX pro Ricnerio abbate cenobii Montis Casini. 
[Tosti, Storia della badia di Monte Casino, I, 255.]

LEO episcopus, seruus seruorum Dei, carissimo nobis in Christo Domino Iesu filio RICHERIO et religioso abbati sacratissimi monasterii B. Benedicti  confessoris Christi, siti in monte qui uocatur Castro Casino, sueque alme congregationi perpetuam in Domino salutem.

Conuenit apostolico moderamini pia religione pollentibus beneuola compassione succurrere, et petentium desideriis congruum impertire suffragium. Igitur quia postulastis a nobis quatenus monasterium S. Benedicti in monte Casino situm, cuius abbatis consecrationem nuper et dono piissimorum Henrici et Conradi Romanorum imperatorum suscepimus, et per nos et successores nostros in perpetuum more antecessorum nostrorum priuilegio nostro muniremus, et a potestate omnium archiepiscoporum et episcoporum subtraheremus, et sub interdictione  anathematis loca sua defenderemus, concederemus, et confirmaremus: inclinati precibus tuis predictum monasterium tibi a nobis successoribusque tuis et a nostris successoribus in perpetuum nulla prauitate Simoniaca interueniente consecrandis, concedimus et confirmamus cum omnibus ecclesiis, monasteriis, cellis, castellis, terris cultis et incultis, uineis, aquimolis, hortis, pratis, siluis, pertinentiis adiacentiisque suis, ubicunque uel qualitercunque ad iura eiusdem monasterii pertinere dignoscitur . . . .

Insuper etiam omnem cuiuslibet ecclesie pontificem in prefato monasterio ditionem quamlibet habere preter sedem apostolicam, prohibemus, ita ut nisi ab abbate eiusdem monasterii fuerit inuitatus, nec missarum solemnia ibidem presumat omnimodo celebrare. Post uestrum uero obitum nemo inibi abbatem  constituat, nisi quem consensus et uoluntas coimmunis fratrum ex ipsa congregatione elegerit, et electus ad nos uel successores nostros consecrandum gratis et sine pretio ueniat. Quod si aliunde uenerit, quod de uobis dici non potest, qui de monasterio nostro et a nobis consecraturi uenistis, uel ab alio archiepiscopo, uel episcopo consecrari se maluerit, tunc consecratus et consecrator anathema sint. Promulgantes, etc. . . .

Bene ualete.



IX. S. Leo IX Richerio abbati Casinensi eiusque successoribus monasterium S. Crucis, Rome situm, subiicit. 
[Gattula, Hist. Casin., 252.]


LEO episcopus, seruus seruorum Dei, RICHERIO abbati monasterii S. Benedicti, quod ponitur in monte Casino, tuisque successoribus perpetuam in Domino salutem.

Credite speculationis impellimur cura, etiam ardore Christiane religionis, et studio diuini cultus promouemur, pro uenerabilium locorum percogitare stabilitatem, atque Deo seruientium securitatem, ut hoc proueniente pio labore, et anime Christo dicate, que se illis diebus uite sue seruituras decreuerunt perseuerent imperturbate. Nec non et illa maneant fine tenus firma, que a Christianis in Dei laude contrectata sunt. Quia igitur  constat monasterium Ierusalem, quod etiam dicitur S. Crucis, iam elapso tempore a congregatione monachorum Dei tali loco competens uacasse et sollicito nullo preposito in eo aut monachis habitantibus traditum: permoti proinde compassione tanti piaculi, ac compulsi dolore, apostolica auctoritate prouidimus monasterio tibi commisso idem monasterium sociare, quatenus et presenti secunda indictione, atque in perpetuum a te tuisque successoribus cum sibi omnibus in integro subiacentibus disponatur, atque cum Dei timore regatur, et uestro coniunctum subsistat monasterio, ita ut in eodem uenerabili loco Domino Deo nostro laudes exsoluere debeatis. Nullam uos rationem exinde  uel ei pertinentibus nisi solo Deo ac nostre auctoritati soluendam statuimus. Fabrica etiam seu luminariorum concinnatio indifferenter uobis sine dubio procurantibus efficiatur. Nulla proinde in exsoluendis Dei laudibus, uel in luminariis concinnandis mora proueniat, sed deuota sinceritate peragere festinate, ne per incaute desidie culpam iudicii uos futuri metus concutiat. Potius elaborare studete ut diuina placetur uestro conatu clementia, possitque mouere hoc, quod a nobis iusta deliberatione decretum est futuris inconuulse perpetuisque temporibus. Consecratio tamen abbatis loci ipsius a uobis secundum Deum electi semper exspectetur a nostra apostolica sede, sub cuius existit iure. Numerus autem monachorum ibidem Deo  seruiturorum tantus semper existat, quantus secundum loci posse sufficiat, quam duodecim, qui etiam secundum ipsius loci posse uictum habeant et uestitum, ut nulla in perpetuum diuini seruitii negligentia sit: hoc enim argumentum et incrementum eiusdem ecclesie fecimus, ut ex abundantia uestri monasterii eius paupertas suppleatur, et tam nobis quam uobis uestrisque successoribus merces eterna reddatur.



X. S. Leo IX canonicorum Ecclesie ueronensis possessiones et priuilegia confirmat. 
[Ughelli, Italia Sacra, u, 761.]

LEO episcopus, seruus seruorum Dei, dilectissimis  in Christo filiis TOTONI archipresbytero, AMELRICO archidiacono et ARDUINO preposito, omnibusque canonicis S. ueronensis Ecclesie tam presentibus quam futuris, perpetuam in Domino salutem.

Conuenit apostolico moderamini pia religione pollentibus beneuola compassione succurrere, et petentium desideriis congruum impertire suffragium. Quapropter ex parte omnipotentis Dei Patris, et Filii, et Spiritus S. et B. Marie semper uirginis beatorumque apostolorum Petri et Pauli ceterorumque sanctorum quorum nomina in libro uite ascripta sunt: nec non ex auctoritate sanctorum canonum omnibus patriarchis, archiepiscopis, episcopis, ducibus, marchionibus, comitibus, seu cunctis, magnis paruisque personis precipimus, ut uestras personas,  seu predia, ac beneficia, omnemque uestram iustam possessionem et inuestituram beneficiorum predicte canonice, quam usque nunc tenuistis, nulli liceat ledere, diuestire, inquietare uel inuestituram abstrahere. Similiter precipimus ut nullus uestrum aliquo ingenio ab episcopo uestro beneficia, que soliti estis inuestire, requirat, uel inuestituram ex illius manibus accipiat. Similiter precipimus de omnibus rebus uestre canonice, tam de curtis quamque et de castellis seu uillis, xenodochiis, factitis, incensitis, libellariis, decimis, seruis et ancillis, terris, uineis, pratis, salectis, montibus, planiciis tam infra ciuitatem quam extra ciuitatem que a fidelibus uobis sunt collate,  uel fuerint, ut nulla magna paruaque persona se intromittat; sed liceat uobis quieto eas tenere ordine sicut per mercedem meorum antecessorum pontificum, seu imperatorum, et regum hactenus tenuistis, eo uidelicet ordine qui in uestrarum chartularum paginibus continetur. Et de nulla alia Ecclesia super uos archipresbyter, uel archidiaconus preferatur, uel aliquis ex clero sine electione cunctorum fratrum uestram societatem ordinetur. Quod ob hoc dico quia spero uestram ecclesiam nunquam carituram clericis qui ad hos honores sint utiles. Si uero archipresbyter et archidiaconus de supradictis ecclesie bonis sine uoluntate et laudatione fratrum dare tentauerit, omnimodo interdicimus ne scandalum in Ecclesia fiat.  Si autem, quod absit! archipresbyter et archidiaconus uno tempore mortui fuerint, liceat preposito frui officio illorum inuestituris, donec archipresbyter uel archidiaconus ordinatus fuerit. Si enim ab aliquo aliquid inuentionis scriptum repertum fuerit ad destruendam rectitudinem ordinum, aut hereditatem uestram, uel ea que supra diximus, precipimus ut omnimodo destruatur et nunquam compareat. Si uero, quod absit! ut aliquis contra hoc nostre auctoritatis scriptum agere tentauerit, uel uos in his que supra diximus offenderit, si infra annum non emendauerit, illius irritus fiat conatus, et illum uiuum terra deglutiat sicut Dathan et Abiron in seditione Core, lepra Naaman Syri super eum ueniat, et maledictio que fuit data in monte Ebal, et anathema  maranatha, et omnes ille plage et maledictiones, quibus Deus Pharaonem et Aegyptum percussit, et que sunt scripte in quinque libris Moysis, et Iude traditori sociatus, cum Anania et Saphira penam luat eternam, et nostro seu nostrorum successorum subiaceat iudicio.

Dat. Non. Maii mensis per manum Petri diaconi, bibliothecarii et cancellarii sancte apostolice sedis, anno D. Leonis pape I, ind. II.



XI. S. Leo IX monasterii Cluniacensis, petente Hugone abbate, priuilegia confirmat. 
[Biblio heca Cluniacensis, pag. 1824.]

LEO episcopus, seruus seruorum Dei, dilectissimo  in Christo filio HUGONI abbati Cluniacensis monasterii nostri, in honorem beatorum apostolorum Petri et Pauli fundati, tuisque successoribus abbatibus perpetuam in Domino salutem.

Conuenit apostolico moderamini pia religione pollentibus beniuola compassione succurrere, et petentium desideriis congruum impertiri suffragium. Ex hoc enim lucri potissimum premium a conditore omnium Deo in sidereis arcibus promerebimur, si uenerabilia loca nostro tempore aut ad meliorem fuerint statum perducta, aut ne unquam in aliquo minuantur, corroborata. Quapropter inclinati precibus tuis, dilectissime fili, ipsi monasterio nostro Cluniacensi, cui Deo auctore preesse uideris, per  hoc nostre apostolice auctoritatis priuilegium, sicut et fecerunt priuilegiis suis antecessores nostri, confirmamus atque corroboramus quidquid rerum et facultatum modo habet, et usque in perpetuum est habiturum; ne ab aliqua humana temeritate aliquid unquam exinde mutiletur sed in sua integritate omnia custodiente Deo permaneant in usum, et salarium fratrum ibidem nunc seruientium, et per secula seruiturorum. In qua apostolice munitionis tuitione locum etiam ipsum antiqua et per predecessores nostros ei concessa libertate donamus, non noua facientes, sed uetera confirmantes. Ne scilicet ullus mortalium, siue sit imperator, siue rex, siue dux, seu marchio, uel archiepiscopus, uel episcopus, aut aliqua alia humana potestas super idem Cluniacense  monasterium aliquam in aliquo potestatem exercere presumat. Nec post solutionem tui corporis aliquem ibi preferre et ordinare audeat, sed in arbitrio semper et electione fratrum consistat quemcunque de sua congregatione secundum Deum et secundum regulam S. Benedicti sibi preferre et imponere abbatem uoluerint: cuius consecratio non a constituto episcopo, sed a quolibet, quicunque ipsi congregationi placuerit, expetatur, non aliquo pretio redimenda, sed gratis accipienda. Quod etiam de omnibus ecclesiasticorum graduum ordinationibus, et altarium siue ecclesiarum consecrationibus precipimus et confirmamus, ut liceat uobis uestrisque successoribus, a quocunque ea uelitis episcopo gratis exposcere, nullusque uobis audeat  contradicere. Quam prerogatiuam a predecessoribus nostris monasterio uestro concessam, et a nobis merito confirmatam, idcirco eidem contribuere decreuimus ut, sicut hactenus sub apostolico tantum iure et ditione constitit, ita amodo semper consistat, nec aliorsum respiciat, quatenus sub apostolice defensionis umbraculo positum semper crescat, semper augescat, nullam prauorum hominum tyrannidem, nullam humanam potestatem metuens, ut quotidiana Deo obsequia deuote, ut solent, et quiete ibi agantur, nec agentes in aliquo per aliquem sollicitentur, molestentur, inquietentur. In qua prerogatiua etiam chrismatis libera receptio a quoquo uelitis episcopo consistit. Que omnia, sicut premisimus, quemadmodum a predecessoribus  nostris sancita reperimus, ita quoque nos stabilire et confirmare decreuimus. Statuentes apostolica censura, sub diuini iudicii obtestatione, ut nulla unquam magna paruaque persona spirituali uel seculari dignitate predita, omniue dignitate priuata, contra hoc nostre apostolice auctoritatis priuilegium uenire aut in quoquam illud infringere pertentet. Quod quicunque ausu temerario impiaque presumptione contra Deum et sanctum Petrum, contraque animam suam fecerit, in tunc + tantum se nouerit nostre apostolice maledictionis aculeo transpunctum, nostre apostolice excommunicationis telo perfossum, nostri etiam apostolici anathematis gladio transuerberatum, nec ipsi per  dignam satisfactionem saluti pristine reparandum. Qui uero se ab hoc obseruauerit, et inuiolatum hoc nostrum priuilegium permanere laudauerit, hic benedictionem, gratiam et omne bonum a retributore omnium bonorum Deo et in presenti seculo consequatur et in futuro.

Datum Iu Id. Iunii per manus Petri diaconi, bibliothecarii ac cancellarii sancte apostolice sedis, anno domni Leonis IX pape primo, indict. II.



XII. S. Leo IX monasterii Fuldensis possessiones et priuilegia confirmat. 
[Dronke, Cod. diplom. Fuld., 359.]

LEO episcopus, seruus seruorum Dei, ECHBERTO pio  et religioso abbati uenerabilis monasterii Saluatoris Domini nostri Iesu Christi et Sancti Bonifacii, quod situm est in loco qui uocatur Bochonia, iuxta ripam fluminis quod uocatur Fulda, et per te eidem uenerabili monasterio tuisque successoribus in perpetuum.

Conuenit apostolico moderamini pia religione pollentibus beniuola compassione succurrere, et poscentibus iuste et religiose alacri deuotione assensum impertiri. Ex hoc enim lucri potissimum premium a conditore omnium Deo procul dubio promeremur, si uenerabilia loca opportune ordinata ad meliorem fuerint sine dubio statum perducta. Igitur quia postulastis a nobis, decreuimus nostra apostolica preceptione reconcedere ac reconfirmare perpetualiter  uobis uestrisque successoribus predictum monasterium Saluatoris Domini nostri Iesu Christi et Sancti Bonifacii, situm in loco qui uocatur Bochonia, iuxta ripam fluminis quod dicitur Fulda, cum omnibus rebus mobilibus et immobilibus sibi pertinentibus, quas nunc habet et in futuro Deo auxiliante habebit. Concedimus etiam atque donamus uobis, carissime ac dilectissime fili, uestrisque successoribus abbatibus in perpetuum, pro magno nostro amore et nimia dilectione quam circa uos habemus et habere deinceps cupimus, monasterium Sancti Andree apostoli quod uocatur Exaiulum, situm Rome iuxta ecclesiam sancte Dei genitricis Marie semper uirginis que uocatur ad Presepe, cum omnibus  mansionibus, caminatis, cellis, uinariis et coquina, cum uineis, hortis diuersisque generibus pomorum, cum curte et puteo et introitu per portam maiorem a uia publica et cum omnibus ad idem monasterium generaliter pertinentibus tam intra quam extra urbem sitis, que ei iuste ac recte pertinere dignoscuntur. Prohibemus autem omnem cuiuslibet ecclesie sacerdotem in idem uestrum Fuldense monasterium quamlibet ditionem habere uel auctoritatem preter nostram apostolicam sedem, specialiter episcopum in cuius diecesi constructum esse uidetur, ita ut nisi ab abbate monasterii ipsius fuerit inuitatus nec missarum ibidem solemnia celebrare presumat. Dona uero et oblationes decimasque fidelium absque ullius persone contrarietate,  firmitate perpetua ipsi monasterio uestro secundum predecessorum nostrorum priuilegia confirmamus et corroboramus. Decernimus etiam ne alicui persone magne uel parue liceat aliquam uim uel controuersiam inferre eidem monasterio in rebus et familiis eius. Et ne femina unquam illuc ingredi presumat, nostra apostolica interdicimus auctoritate, et ne quis unquam placitum ibi habeat uel in ceteris eius locis nec seruos nec colonos ad aliquod seruitium constringat, nisi cui abbas ad utilitatem sue necessitatis assensum prebuerit. Eligendi quoque sibi abbatem quando opus fuerit fratres inter se potestatem habeant secundum regulam sancti Benedicti sine ullius contradictione persone. Ceterum uero hoc deliberantes decernimus ut congruis temporibus  nostre sollicitudini ecclesiastice intimetur, qualiter religio monastica regulari habitu dirigatur concordiaque conuenienti ecclesiastico studio mancipetur, ne forte, quod absit! sub huius priuilegii obtentu animus gressusque rectitudinis uestre a norma iustitie aliquo modo retorqueatur. Concedimus etiam tibi quem bene eruditum et bene eloquentem uirum esse nouimus, dulcissime fili predicare uerbum Dei auctoritate sancti Petri apostoli et nostra eius indigne uicarii, et ut tam uos quam successores uestri ante alios abbates Gallie seu Germanie primatum sedendi in omni loco conuentuque nostra apostolica auctoritate obtineatis. Usum quoque dalmatice et sandaliorum in missarum solemniis licentia nostre apostolice auctoritatis concedimus  tam uobis quam successoribus uestris secundum quod in priuilegiis predecessorum nostrorum habetur. Abbas uero non nisi a nostra apostolica sede benedicatur, a qua benedici debet. Et si in aliquo crimine accusatus fuerit, de eadem nostra apostolica sede tantum iudicium exspectet. Illud etiam generaliter addendum dignum duximus, ut quidquid auctoritate antecessorum quorumlibet nostrorum regum et imperatorum ipsi uestro Fuldensi monasterio constat fuisse concessum, sit etiam nostra apostolica auctoritate per hoc nostrum priuilegium confirmatum atque corroboratum, statuentes apostolica censura sub diuini iudicii obtestatione, ne quis unquam nostrorum successorum pontificum Romanorum  regum, ducum, marchionum, comitum et preterea archiepiscoporum ac cuiuslibet dignitatis uel conditionis hominum contra hoc nostrum priuilegium quidquam audeat attentare. Quod si quis presumpserit, sciat se nostri anathematis uinculo usque ad dignam satisfactionem insolubiliter innodatum; qui autem pio intuitu se custodierit et ne in aliquo infringatur in se obseruauerit, benedictionis gratiam et peccatorum suorum absolutionem a retributore omnium bonorum Deo consequi mereatur, ut in celesti sede glorietur.

 Bene ualete.

Datum per manus Petri diaconi et bibliothecarii sancte Romane et apostolice sedis, mense Iunio, anno domni Leonis IX primo, indict. II.



XIII. S. Leo IX priuilegia a predecessore suo Clemente uI Niuellensi Ecclesie concessa confirmat. 
[Mireus, Opp. diplom., I, 661.]


LEO, seruorum Dei seruus, omnibus Christi fidelibus, apostolicam benedictionem.

Nouerint, tam posteri quam presentes, quod abbatissa Niuellensis, Richela nomine, una cum Godscalco eiusdem loci preposito, obtulit mihi quoddam preceptum domni Clementis pape qui me in apostolica sede precessit, quod ab illo datum nostre auctoritatis astipulatione confirmari rogauit. Illud autem preceptum hoc modo se habet.

Iuxta confinium, quo Lotharingi iunguntur Francigenis,  est abbatia quedam sita, Niuella scilicet, S. Gertrudis uirginis, terrarum quidem affluens copiis, sed miserrime perdita rabie indomite gentis.

Cui oppressioni pie condoluit Henricus imperator, et condolendo uehementer subuenit, restituens seruituti uirginis ipsum Burgum uel uillam predictam, cum omnibus utensilibus suis, cum mercato teloneo, moneta, moceria, cum cambis et molendinis, cum terris cultis et incultis, pratis, siluis, pascuis, et cum omni familia ibidem manente, cum hereditate omnium in ea residentium.

Nullus uel comes uel aduocatus habeatur, nisi quem abbatissa elegerit, nec hic requirat placitum  uel aliquod iudicium, nisi inuitatus per abbatissam uel prepositum. Hoc primatum, regni definitum consilio, imperialis firmauit preceptio et consignauit sigillo. Unde et nos mouit debita eiusdem Ecclesie miseratio, et imperialis dilectio monuit ut quod firmauit precepto firmetur et hoc nostro priuilegio. Ubi nostra apostolica auctoritate intendimus ne quis alius sacerdos in illo altari missam audeat celebrare, nisi soli episcopi et soli hebdomadarii qui ibi pro tempore sunt deputandi.

Quisquis igitur tante perditionis fuerit, qui hanc libertatem Ecclesie iniuste infringere presumpserit, uel, de ceteris rebus Ecclesie sanctimonialium usui deputatis usurpando, sibi uindicauerit, uel prebendam eorum in peius uertendo mutauerit, detrimentum  ullo modo ingesserit, nec satisfaciendo resipuerit, apostolicam incurrat maledictionem et excommunicationem.

Datum uI Kalendas Augusti, per manus Petri diaconi, bibliothecarii sancte et apostolice sedis, anno domini Leonis IX primo, indictione secunda.



XIu. Diploma Leonis pape IX Theoderico abbati concessum.---Regum et imperatorum priuilegia confirmat et ius eligendi abbatis. 
[Martene, ampliss. Collect. II, 67.]

LEO episcopus, seruus seruorum Dei, THEODERICO religioso abbati uenerabilis monasterii Sancti Petri Sanctique  Remagli Stabolao positi suisque successoribus in perpetuum.

Tunc summe apostolice dignitatis apex in hoc diuini prospectus amore dignoscitur prefulgere, si in acquirendis Dei laudibus sui impensius studeat laboris exhibere certamen. Ob hoc nos debita eiusdem apostolice pastoralis compellit sollicitudinis cura, ut que ad stabilienda piorum pertinere dignoscuntur locorum, ubertim promulgare et apostolice institutionis censura debeamus confirmare. Igitur quia postulasti, frater, a nobis quatenus monasteria a uenerabili Patre Remaglo constructa, id est Stabolaus et Malmundarium sita in saltu Arduennensi, in honore sancti Petri apostolorum principis priuilegio nostre auctoritatis muniremus; et quia iusta uisa est nobis  petitio tua, assensum tibi per huius nostri priuilegii constitutum prebemus et roboramus apostolica auctoritate secundum precepta regum et imperatorum in presentia nostri relecta. Ratum itaque decernimus quidquid dedit primus constructor locorum, Sigibertus uidelicet rex Francorum, qui Germiniacum in pago Remensi, et molendina duo sub uno tecto super Suppia, et uineam cum uinitore in Bethereo, et thelonea que ad portum uetraria sunt super fluuios Taunaco et Itta, et portum qui dicitur Sellis et uogatium super fluuium Ligerim, ipsi adhuc uiuenti sancto Remaglo tradidit. Eadem quoque firmitate uigoramus acta et instituta regum Clodouei, Dagoberti, Childerici, Theoderici, qui eadem preceptis suis confirmauerunt, aliaque perplura addiderunt,  nec non imperatorum Caroli, Ludouici, Lotharii, et trium Ottonum, Henrici etiam primi et secundi et tertii augustorum, qui constructores et defensores fuere locorum ipsorum, et quidquid de terminis et immunitate Lengue in eorum preceptis continetur, stabile esse iudicamus. Concambia etiam que facta sunt de Lukesengeis et Astelebrunna siue etiam que a Christianis hominibus pro salute animarum suarum ad ipsa monasteria collata sunt et condonata: a Fretherico comite Ferieres et Canses, a Fretherico duce Sprismont allodium cum ecclesia, et quecunque ab initio constructionis locorum usque in presens eorum manet possessio et imposterum concedenda sunt, ut firma stabilitate perpetuoque iure inconuulsa  permaneant, decernimus et confirmamus. Nullum habeant aduocatum nisi unum et alterum ab ipso, qui uterque bannum aduocatie ab imperatore accipiat, nec secundum predictorum precepta imperatorum quisquam eorum presumat, aut in uillis uel possessionibus que ad ipsa monasteria respicere uidentur placita tenere, mansuras aut precarias habere, redhibitiones uel freda exigere, parefredos sumere, uel cuiquam uiolentiam inferre sine permissu abbatis et uoluntate, nullique persone cuiuscunque dignitatis sit uel ordinis, ipsam abbatiam licet unquam in beneficium uel concambium accepere. Quod si quis, quod absit! hec omnia tentauerit infirmare, beati Petri nostraque auctoritate eum eterno percutimus anathemate. Preterea sancimus,  sicut ab ipsis imperatoribus est diffinitum, ut defuncto per successionem abbate, utrinque in unum e duobus monasteriis confluentibus monachis, habeant sine simulatione, sine exceptione persone, sine respectu pecunie, secundum sancti Benedicti regulam, abbatem eligendi liberrimam optionem: ea tamen preponderante ratione, cum Malmundariensium pace, ut quia beatus Remaglus utriusque monasterii constructor et Tungrensium antea episcopus et pastor maluit in altero eorum, id est Stabolaus, locum sepulture sibi eligere, ipsi primam electionis obtineant uiam, si apud eos melior meritis et probabilior inueniatur. Si autem non illic, sed Malmundarii melior reperiatur, utrique loco preficiendus ab eo potius quam ab externis assumptus  intromittatur. Si quis autem, quod non optamus, nefario ausu presumpserit his que a nobis ad laudem Dei pro stabilitate iam dictorum monasteriorum statuta sunt refragari, aut hec in quoquam transgredi, hunc a liminibus sancte matris Ecclesie segregamus, atque cum Iuda traditore Domini nostri Iesu Christi, et cum diabolo et angelis eius eternis incendiis concremandum deputamus. At uero qui pio intuitu obseruator et custos exstiterit huius nostri apostolici constituti ad cultum Dei respicientis benedictionis gratiam et misericordiam a misericorde Deo nostro multipliciter consequatur et uite eterne particeps effici mereatur.

Data Maguntie III Nonas Septembris per manus Petri Diaconi, bibliothecarii et cancellarii sancte  apostolice sedis, anno domni Leonis noni pape I, indictione III.



Xu. S. Leo IX, petente Milone, monasterii S. Bercarii Deruensis abbate, ecclesie in uico uilla libertatem tribuit. 
[Mabill., Annal. ord. S. Bened., Iu, 737, ex chartario Deruensi.]

In nomine sancte et indiuidue Trinitatis, Patris, et Filii et Spiritus sancti.

Ego, Dei clementia, LEO humillimus papa, uolo ut agnoscant fideles uniuersi sancte huius Leuchorum sedis, qualiter abbas Milo ex sancti Bercarii monasterio  meam adierit presentiam, petens ut cuidam altari sue ecclesie libertatem pro Dei amore, cuius seruitium illo disponebat, ordinare traderem. Est autem ecclesia illa super Blesam fluuium in uico, qui dicitur uilla, in qua monachos ad seruiendum Deo decernebat instituere. Quod ostendens meis et huius Dei ecclesie filiis, clericis seu laicis, censuerunt ut eius petitioni preberem assensum, quatenus ipse abbas et congregatio ac successores eorum pro mea paruitate siue successoribus meis semper precentur Domini misericordiam. Quorum consilium amplectens, concessimus omnem libertatem predicte ecclesie, ut inibi habitantes monachi absque ulla emptione altare sancti Mauricii ad honorem dicatum perpetualiter possideant. Propter quod capellanus,  qui curam animarum uilla habuerit, synodum atque concilium prouideat, censumque persoluat; quando uero alius successerit, oblatus a monachis absque ulla seruitute locum tenebit. Si quis ergo presumpserit hec ullo modo transgredi que predicto indulsimus locello, sciat se anathematis innodatum uinculo; qui uero illis largitatem fecerit aliquam, a piissimo Domino nostro Iesu-Christo multiplicia consequatur, et uite eterne particeps effici mereatur. Ut autem hoc opus pietatis nostre consistat semper inuiolabile, manu mea ac dominorum pontificum, cum clericis ac laicis qui adfuerunt, censui esse roborandum.

Ego Leo sancte catholice et apostolice Ecclesie presul Tulli confirmaui.

 Signum Halinardi Lugdunensis archiepiscopi.

Signum Eurardi Treuirorum archiep., Ioannis Portuensis episcopi, Alberonis Metensis episcopi, Widonis Leuchorum primicerii, Stephani archidiaconi, Alberonis archidiac., Rodulfi archidiac., Lamberti archidiac., Widrici archidiac., ulrici archidiac., Walteri decani, Warneri decani, Duranni presbyteri, Alberonis, Rotberti, Milonis abbatis Deruensis, Alberti prioris, Hingonis, Wandalgeri.

Ego Petrus, sancte Romane Ecclesie diaconus, bibliothecarius et cancellarius, subscripsi.

Ego Ioannes subdiaconus schole cantorum subscripsi.



XuI. S. Leo IX Parthenonis S. Marie Portus Suauis, a Bertholdo quondam episcopo Tullensi construi cepti, ab ipsoque perfecti, possessiones et priuilegia confirmat. 
[Dom Calmet, Histoire de Lorraine, I, Preuues, col. 432.]


LEO epsicopus, seruus seruorum Dei, omnibus orthodoxis sacrosancte Romane Ecclesie gubernatoribus, et omnibus uere religionis uereque fidei cultoribus presentibus et futuris.

Perspicue cognoscimus, et certa lege tenemus, quod pro cunctis bone actionis studiis et spiritualibus anime incrementis, corona nobis a Deo et merces preparetur in celis; unde sicut destituta sancte religionis loca solerter sunt corrigenda, et  ad statum rectitudinis sollicitudine peruigili reuocanda, ita et cepta in se ipsum bona a nobis sunt cenobia solidanda atque fouenda, presertim cum nobis diuina prouidentia custodiam animarum et regimen contulerit ecclesiarum, quibus oues suas uitalibus alimentis pascere, bene incepta confirmando, et que uigent diligentius educando, precepit. Hec ergo me considerante, dum in initio nostre ordinationis fui Dei dono Leuchorum presul electus, interea sollicitudinis mee studio mihi innotesci contigit, quod predecessor meus domnus uenerabilis Bertholdus, quoddam cenobium ex pontificalis prebende sumptibus, in uilla que Portus Suauis dicitur, construere ceperit, sed fine prereptus, bonum opus ad finem usque minime prouexerit; cuius sanctam  intentionem conspiciens, et aliquantulam portionem in eius mercede deuotionis adipisci cupiens, ceptum laborem Christo fauente perexptere studui, cetumque sanctimonialium Deo ibidem seruiturarum congregaui, et locum in ueneratione gloriose uirginis Genitricis Marie, et sancte uirginis Menne ibidem corpore quiescentis consecraui; postquam autem ad onus apostolatus sancte Romane sedis fui euocatus Dei dispensatione, contigit me fines Galliarum reuisere, pro sancta Dei corroboranda religione; dumque in sancte Dei Tullensis ecclesie sede remorarer, quam adhuc retinebam in nostre ditionis ordinatione, adiit nostram presentiam Berenna abbatissa eiusdem cenobii, poscens res a nobis uel ab aliis Deo deuotis collatas, nostra apostolica auctoritate  corroborari. Eius petitionem utilem fore cernentes, confirmauimus eidem loco, sancti Petri auctoritate, cuncta que dudum delegauimus, scilicet uiginti duos mansos et semis in eadem uilla Portus Suauis, cum banno et districtu, et quidquid ibidem possidemus in siluis et pratis, aquarum decursibus, terris cultis et incultis; tria etiam molendina in ipsa uilla, et ecclesiam Sancti Mauritii, cum capella Sancti Andree, de quibus nullus census nullumque seruitium alicui debet solui. Ecclesiam de Babainuilla  cum capella de Xuilleyo , et capellam de Mazeriis ; medietatem ecclesie de Sauiniaco , medietatem capelle de Sampiniaco ; medietatem ecclesie de Morlain-curte , capellam de Lagniaco  ; ad Faueriis , medietatem ecclesie et dimidium mansum allodii cum seruis et ancillis. Concedimus etiam altaria predictarum ecclesiarum absque ullius pretii redemptione in futuris temporibus perpetuis possidere; tertiam partem terre de Cauleyo , cum dimidio banno; quatuor uineas ad Domnum-Germanum , et uinum decani; ad Straflede-uillare, mansum unum; ad Grandem-Frasnum  dimidium mansum. Confirmamus quoque eidem loco illa que post constructionem ipsius cenobii predicta abbatissa suo studioso labore acquisiuit. Ad Humberticurtem  tres quartarios, et dimidium molendinum, quem dedit ipsi monasterio  Dado miles. Ad Bactris dimidium mansum, et siluam apud ualdonis-curtem , quem dedit Mamsedis uxor Windrici, ad Bosseuini-frontum tres quartarios cum silua et pratis, que dedit Odilla uxor Elbonis, inter Domnum-Martinum  et Morli-curte, mansumque quem dedit uindistoldis uxor Biralli de uendopera; ad Domnum-Martinum super aquam arandum quartarium et semis, et tres partes medietatis ecclesie; medietatatem ecclesie de Puteolis  et altare eius, et quartarium alodi de Puteolis, quem dedit Radulphus pro uxore sua. Preterea decernimus ut eidem cenobio preficiatur abbatissa, que secundum regulam  sancti Benedicti preesse et prodesse queat. Quoties quelibet abbatissa ab hac luce migrauerit, ab eisdem, laude episcopi, digna eligatur abbatissa; sin uero inter eas electio digna effici nequierit, ex alia qualibet congregatione idonea abbatissa expetatur. Inhibemus igitur et uniuerso cetu presentium fidelium annuente precipimus, ac sub inuocatione diuini nominis contestamur unumquemque antistitem ipsius sedis, successorum uidelicet nostrorum, ne unquam de hac prescripta facultate ancillarum Dei, quam illis per testamentum concessimus, subtrahere quidquam uel diminuere presumat, neque ipsam aliquando congregationem exordinare uel iniuste perturbare audeat; sed quoties ei ad eas uenire placuerit causa caritatis, et pie sollicitudinis,  ueniat; et si qua inter eas ordinanda uel corrigenda sunt, clementer ac secundum Deum ordinare uel corrigere studeat. Si quis tamen, eorum iniqua cupiditate persuasus, hanc ordinationem nostram a nobis constitutam infringere aut uiolare tentauerit, iram Dei omnipotentis incurrat, ac penam sempiterne damnationis irremediabiliter persoluat, nec sit illi pars cum Deo in retributione iustorum, sed habeat partem cum principe tenebrarum, feratque iudicium diuine ultionis, transfixus anathemate perpetue maledictionis. Qui uero pio intuitu huius priuilegii nostri custos et obseruator exstiterit, a Domino Deo gratiam consequatur, et eterne glorie particeps efficiatur.

In cuius bulle circulo est scriptum: MISERICORDIA  DOMINI PLENA EST TERRA. Et in medio circuli: LEO PAPA. Postea magnum B. L. pro suscriptione.

Datum Kalendis Octobris per manum Petri diaconi, bibliothecarii et cancellarii sancte Romane Ecclesie, anno II  domini Leonis pape IX, indictione III, cum plumbo et chorda in pergameno.



XuII. S. Leo IX diem dedicate ecclesie S. Remigii  celebrem esse precipit per Remensis episcopii confinia. 
[Mabill. Acta SS. ord. S. Bened. Sec. uI parte II, pag. 726.]

LEO episcopus, seruus seruorum Dei, fratribus et filiis catholicis per uniuersum regnum Francorum  constitutis, salutem et apostolicam benedictionem.

Compertum caritati uestre credimus quod post consecrationem nostram, illam uidelicet qua benignitas Dei humilitatem nostram sancte Romane Ecclesie preesse uoluit, Germaniam Galliamque uisitauimus, ac Remorum urbem adeuntes, maximo uoto et summa deuotione ecclesiam beati Remigii, ut longe ante desiderauimus, Deo annuente, et eiusdem sanctissimi uiri patrocinantibus meritis, cum magna gloria dedicauimus, atque post consecrationem ecclesie in eadem synodum celebrantes, plurima ad utilitatem Christiane religionis necessaria,  consilio cepiscoporum nostrorum, assensu etiam et laude cleri et populi, quorum innumera multitudo ad tante deuotionis celebritatem confluxerat, statuendo confirmauimus: que omnia capitulis digesta inter canones haberi precepimus, et postea, in omnibus synodis quas habuimus, idipsum confirmare curauimus. Et quoniam beatissimum Remigium gentis Francorum predicatorem et apostolum scimus, uenerari et honorare illum, quem Dominus in terris et in celo mirificauit, prout possumus, debemus, presertim cum semper in nostro pectore inde ipsius amor feruentius ardeat, quod pretiosissimum corpus ipsius sanctissimi uiri propriis manibus transferentes in locum sibi preparatum, miraque pulchritudine exquisiti operis decoratum  reposuimus. Unde uestram admonere uolumus dilectionem ut, sicut nos in eius obsequiis perpenditis gratulari, ita et uos causa nostri amoris, maximeque ex debito paterni honoris, solemnitatem eius, que est Kalendas Octobris, celebrem habeatis; quia etsi aliis non est apostolus, tamen uobis est: nam primitie apostolatus eius uos estis in Domino. Hunc itaque honorem patri et apostolo uestro exhibete, ut iuxta promissum Domini, longeui super terram uiuere, et eiusdem Patris precibus eterne beatitudinis felicitatem mereamini possidere. ualete.



XuIII. S. Leo IX in synodo monasterium S. Remigii Remense priuilegiis ornat. 
[Mabill. Acta SS. ord. S. Bened., Sec. uI parte II, pag. 726.]


LEO episcopus, seruus seruorum Dei, HERIMARO abbati, et omni congregationi monachorum Sancti Remigii perpetuam salutem.

Diuine bonitatis non immemor et ingratus, que sua gratia humilitatem meam in sede apostolica sancte Romane Ecclesie sublimauit, ne mea negligentia mihi discrimen, ecclesiarum autem faciat ruinam, ecclesias que nostro apostolatui subiacent, catholice ordinare, regere et emendare, nec non apostolica auctoritate immunes et liberas facere proposui, si sancti Spiritus benignus fauor mihi  annuerit. Unde, ex debito nostri apostolatus, post aliquas ecclesias quas zelo succensus caritatis uisitaui, et, diuina misericordia me preueniente, ut potui, emendaui, ad hanc beati Remigii ecclesiam dedicandam, de ecclesiasticis etiam causis tractaturus et definiturus, adueni, confidens sanctissimis meritis ipsius adiuuari ad obtinendam Dei misericordiam, si aliquid dignum et memorabile egerim ad ipsius honorem et gloriam. Hac igitur dedicata ecclesia, placuit huic idonea et laudabilia auctoritatis et nostre uisitationis relinquere monumenta. Deliberamus itaque, et coram hac sancta synodo promulgamus, statuimus et confirmamus, ut hec ecclesia hoc priuilegium nostre auctoritatis supra ceteras Francie ecclesias  habeat, quatenus nulla ecclesiastici ordinis magna uel parua persona in hoc altari quod consecrauimus, missam celebrare presumat, nisi Remorum archiepiscopus, et huius loci abbas, et cui licentiam concedet; permissa eadem licentia canonicis Remensis ecclesie bis in anno, in Pascha scilicet et in Rogationibus, septem presbyteris legitimis ad hoc officium deputatis, quos et scientia ornet, morum grauitas et uite probitas commendet. Preterea, quia hec ecclesia ab iniquis peruasoribus graues et multiplices suarum rerum est passa iniurias, ne quisquam amodo uillis beati Remigii, quas possidet uel possidebit, aut hominibus intra uel extra ipsas uillas positis, graues consuetudines imponat et iniquas, auctoritate beati  Petri apostolorum principis prohibemus, et que hactenus iniuste fuerint imposite, eadem sancta et inuiolabili auctoritate, ne ulterius fiant interdicimus, seruata hac in omnibus auctoritate, ut consuetudines que iuste ei antiquitus sunt constitute, rate permaneant et inuiolate. Hoc etiam nostra auctoritate confirmamus, quod Wido Remorum archiepiscopus partem quam in mercato habebat, quod erat XII Kalend., Nouemb. beato Remigio nostro obtentu donauit, ea conditione ut nemo in ipso mercato quinque denariorum pretium per uiolentiam auferat, nullus, nisi huius loci abbas, aut cui ipse iusserit, ibi quidquam accipiat. Nullus ad idem mercatum conuenientes, quod XII Kalend. Nouemb. statuimus et promulgamus,  ueniendo et redeundo cedat, impediat, aut per uim eis aliquid auferat. Statuentes sub diuini obtestatione iudicii, ut qui hoc priuilegium sancte Romane sedis uiolare presumpserit, eternam damnationem incurrat. Sub eadem obtestatione, nostro precatu et prefati archiepiscopi uoluntario assensu, remissus est ecclesie sumptus quem in festo sancti Remigii accipiebat Remensis archiepiscopus.

Datum III Nonas Octobris per manum Petri diaconi, bibliothecarii et cancellarii sancte apostolice sedis, anno domni Leonis pape IX I, indict. III.



XIX. Bulla Leonis IX Gedulfo Stabulensis Ecclesie thesaurario concessa, qua omnes possessiones ad dotem altaris concessas aliaque priuilegia Stabulensis thesaurarii confirmat. 
[Martene, Ampliss. Collect. II, 69.]


LEO episcopus, seruus seruorum Dei, GEDULFO, Stabulensis ecclesie thesaurario, cunctisque suis successoribus apostolicam benedictionem.

Pastoralis cure uigilantia propria nos sollicitudine hortatur ut omni studio commodis ecclesiarum Dei intendamus, et quidquid quieti fratrum et firmamento possessionum conduxerit, hilari animo et munifico prebere debeamus. Quia igitur frater Gendulfus, Stabulensis Ecclesie edituus, notitia nobis et familiaritate acceptus, prouidentiam  nostram adiuit, petens ut officio cui deseruit nostre auctoritatis decreto firmamentum adderemus. Nos, et equitate iustitie et sedula fratris petitione commoniti, presentis edicto pagine omnes possessiones que ad dotem altaris supradicte ecclesie pertinere noscuntur, inuiolatas permanere constituimus. Precipimus etiam ut, sicut hactenus idem frater, cum suis antecessoribus, ratiocinia sua in eis qui uinum aut plures denarios ad altare pro censu capitis persoluunt, sine contradictione accepit, ita deinceps cum successoribus suis immobili firmitate obtineat; id est quidquid pro interfectione uiri sui, uel pro effusione sanguinis, uel pro imparibus nuptiis seculari iure persoluitur, ad thesaurarium ecclesie sine ulla refragatione  perueniat. Nec liceat abbatibus aut alicui prepositorum, uel censum ipsum, uel ratiocinia que ex supradictis et aliis rebus proueniunt, in feodum dare, uel alio quocunque modo ipsis edituis ullam diminutionem uel alienationem inde facere. Quod quicunque presumpserit, beati Petri et nostra auctoritate anathematis uinculo irreuocabiliter illigetur. Hoc, quod pro amplitudine possessionum suarum illi ecclesie pernecessarium est, beati Petri auctoritate immobili decreto firmamus, ut, quia beatus Remaclus utriusque loci primus fundator, relicto Tungrensi episcopatu cum infulis pontificalibus, eisdem locis primus abbas prefuit, omnibus eorumdem locorum abbatibus firma et libera ligandi atque soluendi potestas permaneat,  et rerum suarum inuasores a Christianitate suspendere iterumque et communioni sancte restituere preualeant.

Data Remis III Nonas Decembris  , per manus Petri diaconi, bibliothecarii et cancellarii sancte et apostolice sedis, anno Dominice incarnationis 1049, anno domni Leonis noni pape secundo, indictione Iu.



XX. S. Leonis IX priuilegium de immunitate prioratus Sancti Marculfi, seu ecclesie de Corbiniaco, a monasterio Sancti Remigii dependentis. 
[Marlot, Metropolis Remensis Historia, II, 108.]

Congruit apostolatui nostro pro uniuersis Ecclesiis Dei, ne damna rerum suarum sustineant, sed magis  in melius augeantur et crescant, curam habere. Igitur, quia fraternitatis tue dilectio nos postulauit quatenus monasterium quod corpore beati Marculfi nobilitatur, et in episcopatu Laudunensi situm est, priuilegio sancte sedis apostolice muniremus, quo ad Dei omnipotentis laudem et eiusdem Marculfi honorificentiam nullius hominis auaritia et temeritate ualeat in quoquam minus uiolari, sed potius augeatur et crescat: propter interuentum tue dilectionis confirmamus et corroboramus hoc nostro auctoritatis priuilegio eidem monasterio omnes possessiones, etc.

 Datum III Nonas Octobris per manum Petri diaconi, bibliothecarii et cancellarii sancte apostolice sedis, anno domni pape Leonis noni primo, indictione tertia.



XXI. S. Leo IX confirmat priuilegia abbatie S. Dionysii. 
[Doublet, Histoire de l'abbaye de Saint Denys, pag. 461.]

LEO, seruus seruorum Dei et Ecclesie Romane episcopus, regibus et ducibus, principibus atque dominatoribus, et eis qui nunc sunt et uenturi sunt futuris temporibus.

Quoniam iustis petitionibus assensum nostrum prebere et Ecclesie sancte uigilanter utilitatibus  oportet inseruire, Deo nostro sine dubio per hoc speramus nos placere, si res et ecclesiasticas constitutiones, a sanctis Patribus ita ut constitute sunt, cogamus permanere, et, ne deinceps ab iniquis impune corrumpantur, nostra auctoritate roborare. Quapropter notum facimus presentibus et futuris, omnibus uidelicet regibus et ducibus, principibus et dominatoribus, seu cunctis apostolice sedis fidelibus, quod uenerabilis abbas Hugo et monachus monasterii beati Dionysii martyris, ubi ipse sanctus in corpore requiescit, nostram beneuolentiam precibus implorauere, quatenus priuilegia eidem monasterio a domino Dagoberto Francorum rege, ipsius loci fundatore, concessa, sed et Clodouius filius eius, regumque simul eorum omnium immunitatum confirmationes,  quicunque suam illi monasterio beati Dionysii martyris auctoritatem promulgantes prestiterunt, sed et priuilegium quod fecit Dominus et uenerabilis Landericus, Parisiace urbis episcopus, una cum consensu suorum canonicorum pariterque regionis illius episcoporum, de libertate et emissione clericorum in suis ordinibus omnibus, quod uidelicet omnes, secundum metas a se discretas, in circumscripto loco ecclesiis seruientes a sua et omnium suorum successorum potestate absoluit, et abbati et fratribus monachis supradicti monasterii regendum et disponendum contradidit, sanctorumque predecessorum nostrorum, Romanorum pontificum, Zacarie, Stephani, Leonis, Adriani, Nicolai priuilegiorum decreta sancta et apostolica auctoritate  confirmata, nec non priuilegium domni Aenee Parisiensis urbis episcopi et episcoporum illius patrie de predicti loci corroboratione, temporibus Caroli regis factum, nos demum manum imponentes, nostra etiam auctoritate dignaremur roborare.

Prouidentes ergo eidem ecclesie et ad munimentum prelati ibi abbatis, atque fratrum presentium et futurorum, qui in ipso uenerabili monasterio Deo militare uideantur, utile fore, auctoritate beati Petri apostoli  et nostre priuilegio pagine predictorum regum seu predecessorum nostrorum et episcoporum uenerabilium  eiusdem patrie decreta roboramus, regum omnium potentiam siue successorum nostrorum a Christo creditam auctoritatem obtestantes, ne locum sancti Dionysii, Christi martyris, suis auctoritatibus et priuilegiis roboratum, uel per se, uel per sibi subditos quoquo modo temerari patiantur in euum. Sancientes igitur promulgamus ne ullus aliquando Parisiace urbis episcopus, quaqua ratione uel quacunque causa, abbati uel fratribus predicti loci de parochianis suis, facto apud eum clamore super his que malefacerint, iustitiam deneget: quod si fecerit, sicut singulari priuilegio domnus Stephanus, antecessor noster, concessit eis potestatem eligendi ex se et habendi episcopum, ita et nos per singulare priuilegium nostrum eis concedimus ut, uice nostri  nominis, habeant potestatem percutiendi eos anathemate et relaxandi post satisfactionem, sicut constitutum uidimus et corroboratum approbauimus in priuilegio iam dicti Aenee Parisiensis episcopi, facto consensu canonicorum suorum, Suessionis in regali synodo residente rege Carolo et concedente, presentibus et eidem annuentibus super parochianis suis, et huius constitutionis uiolatores anathematis gladio percutientibus, tam metropolitanis illius patrie, scilicet Hincmaro Remensi, Wanilone Senonensi, uenilone Rothomagensi, Rodulfo Bituricensi, Herardo Turonensi, Frotario Burdigalensi, quam et suffragantes eorum, qui plenius in eodem priuilegio inueniuntur. Precipimus quoque ne quis eorum episcoporum, a quibus ista postulare uoluerint, eis oleum,  chrisma, tabulas, benedictiones, ordines suis temporibus, prout ipse abbas uel fratres, uel successores eorum expetierint, presumat denegare: et ne quis episcoporum Parisiace urbis hec eis deneget, uel alium qui eis contulerit interpellare pro hoc quoquo tempore tentet, omnino interdicentes prohibemus. Hoc etiam iubemus ut pro causis et responsis ecclesie sue nostram atque nostrorum successorum audientiam licenter habeant appellare et adire, nullusque eos interim condemnare et res eorum inuadere conetur, quod a nostris utique predecessoribus, eis ante constitutum est. Quod si quisquam cuiuscunque potentie, uel persona cuiuscunque ordinis uel etatis hoc nostre, nostrorumque predecessorum  auctoritatis priuilegium quoquo modo ausus fuerit uiolare, sempiterno damnetur anathemate, ligatus beato Petro, nobisque a Deo concessa potestate; conseruatores autem perpetua fruantur benedictione.

Datum tertio Non. Octob., per manus Petri diaconi, bibliothecarii et cancellarii sancte et apostolice sedis, anno domni Leonis pape IX primo, indict. III.



XXII. S. Leo IX in synodo Moguntina quadraginta episcoporum, presente Heinrico imperatore, Simoniacam heresim damnat, repudiatoque Bertaldo, ecclesie uesontionensis inuasore, Hugonem archiepiscopum sancit, eique crucis palliique usum concedit.
[Theiner, Disquisitiones critice, pag. 203.]



LEO episcopus, seruus seruorum Dei, omnibus sancte Ecclesie filiis tam presentibus quam futuris.

Gratias agentes Deo et Domino Iesu Christo, qui mediocritatem nostram nullis meritis fultam ad apostolice tamen sedis culmen euexit, et synodalibus decretis de corpore sacre Christianitatis, cui ipse caput est, aliqua inconuenientia et etiam nocentia amputare concessit, per hanc nostre preceptionis paginam innotescimus eorum aliqua que gessimus in synodo Moguntina, in qua nobis consedit prudentissima filii nostri Henrici II Romanorum imperatoris maiestas, multorumque fratrum et cepiscoporum nostrorum nec non abbatum reuerenda sanctitas, honestorum clericorum atque laicorum religiosorum  presente non parua multitudine. Damnata enim simoniaca heresi eaque radicitus exstirpata, cum de diuinis officiis et sacris ordinibus diuersa emergerentur negotia, ecce quidam Bertaldus nomine coram se protulit seque archiepiscopum uesontice esse clamauit, eaque de re querimoniam se uelle facere, quia multis iam annis esset consecratus nec receptus, inimo alius sedem suam inuasione possideret. Quo dicto rogans sibi clam causidicum fratrem nostrum Coloniensem archiepiscopum Lermennum laudante synodo nobisque annuentibus assecutus est. Qui sumens causam eius dicendam a rege Burgondionum Rodulfo exorsus est, cui idem Bertaldus famulabatur indebitamque subiectionem impendebat, cum forte contigit Hectorem archiepiscopum  uesonticensem a corporis uinculis absolui eiusque cathedram remanere uacuam. Bonefacio uero regis idem Bertaldus, dictante causidico suo, professus est inuestituram se eiusdem archiepiscopatus accepisse, eoque rege precipiente a suffraganeis episcopis consecratum fuisse et in sede episcopali sedisse et etiam ordinationes fecisse: sed contradicente sibi episcopatum quodam comite Willelmo, postea expulsum a Walterio antecessore Hugonis eiusdem sedis archiepiscopi, qui etiam nostre synodo intererat, contra quem de sua sede clamabat. Dicebat etiam quod, post expulsionem suam, a Romano pontifice pallium cum priuilegio acceperit ac suscepti honoris confirmationem; cui querimonie  ipsum Hugonem archiepiscopum iussimus respondere, qui etiam nostra indulgentia Bremensem archiepiscopum Albertum in suum suscepit causidicum. Quo dictante taliter obiecta cepit repellere: quod eidem Bertaldo sedem quam requirebat nec ipse abstulerit, nec antecessor suus, quia nunquam in sedem ascendisset, nunquam ibi quidquam episcopaliter egisset, pro eo quod nec clerus nec populus eum elegerit, nec ab eis receptus est, sed omni contradictione repulsus, quia magnam pecuniam ut episcopus fieret regi dedisset, et quia contra ius loci fecisset, qui semper electionem sui episcopi ipse habuisset. Se uero in eadem ecclesia cum officio cantoris fungeretur, mortuo antecessore suo, memorauit a clero et populo electum et etiam inuite  abstractum, et, cum iam in episcopatu 18 annum duceret, nunquam se amplius quidquam calumnie ab eodem Bertaldo perpassum in aliqua synodo, cum iam multis interfuisset, sed nec etiam aliquid super hac re uerbum alicubi contra se fuisse prolatum, cum quiete pastorale officium sumpsisset et quiete tunc usque administrasset. Requisitus est autem a synodo ipse Bertaldus si quid proposuisset euidentibus testimoniis probare potuisset, quod scilicet in sede sederit ibique ordinationes fecerit, super hoc etiam quod electus esset a filiis Ecclesie, quod canones precipiunt fieri debere. Quid plura? Consilium petiit, concessimus. Reuersus, que proposuit cum probare non posset, interrogauimus a sancta synodo quid super hoc decerni debuisset. Itaque  pari consensu et communi consulto, prolatis sanctorum canonum sententiis, decreuit sancta synodus eumdem Bertaldum, a filiis Ecclesie non electum, non receptum, non pro pastore habitum, sed semper repudiatum, semper repulsum, inuitis dari non potuisse nec debuisse, ideoque perpetua taciturnitate ab huiusmodi querimonia debere cessare: Hugonem uero archiepiscopum a clero et populo expetitum, electum, sedem tanto tempore tranquille possidentem, nulla unquam calumnia ab eodem Bertaldo inquietandum, perpetua pace debere eumdem episcopatum possidere, quia ille pastor esset qui per ostium intraret, qui uero aliunde, fur et latro. Quam sententiam iustam et canonice prolatam nostra et apostolica auctoritas roborauit, laudante dulcissimo  filio nostro pronominato Augusto, cunctoque, qui aderat, clero et populo. Placuit etiam uniuerse synodo nostro apostolico tutamine eumdem Hugonem archiepiscopum muniri debere, imposito nostre auctoritatis anathemate, ne unquam deinceps liceret Bertaldo aliquam calumniam inferre tum ipsi archiepiscopo, tum etiam eius uesonticensi ecclesie: quod et fecimus, proprio ore synodo respondente Fiat, fiat. Quapropter dignum duximus, tam ad huius rei memoriam futuro tempore habendam, quam ad exemplum posteris dandum, omnia sicut promissa sunt scribenda esse. Quibus ita terminatis, una cum episcopali officio, etiam archiepiscopalia insignia eidem Hugoni archiepiscopo per hanc paginam  concedimus et confirmamus, crucem uidelicet et pallium et quidquid antecessores eius ab antecessoribus nostris constat promeruisse, ut qui pollet meritorum laudabili dignitate, tam in uirtute scientie quam in morum honestate, polleat etiam ornamentorum pulchritudine in omni archiepiscopalis culminis plenitudine, semperque meminerit in exteriore decore interiorem decorem procurare, ut, forma factus dominici gregis, exemplum boni operis de se prebeat suis, uirtutem pontificatus simul cum nomine habens, pontem se faciens et pro se populum Dei ad eum transmittens. Hanc uero paginam, ut omne quod legitur certius habeatur, proprie manus subscriptione et ipsi corroborauimus, et augusta manu cepiscoporumque nostrorum, qui ibi affuerant, propriis  subscriptionibus confirmari iussimus ad laudem Dei et Domini nostri Iesu Christi.

Henricus Dei gratia secundus Romanorum imperator Augustus.

    Iohannes Portuensis episcopus.
    Hic duo Romani.
    Bardo Magontinensis archiep.
    Burchardus Aluestedensis eps.
    Albertus Spragensis eps.
    Ruod Padebrunnens. eps.
    Sibico Spirens. eps.
    Gebeardus Astetens. eps.
    Arnulfus Wormaciens. eps.
    Adalbero Wiziburgens. eps.
    Theodericus Constannens. eps.
     Herimannus De Castello Felicitatis eps.
    Herimannus Coloniens. archiep.
    Benno Traiectens. eps.
    Bruno Mindens. eps.
    Albericus Osembrungens. eps.
    Robertus Munigardeuordensis eps.
    Tetuinus Leodiens. eps.
    Hugo Crisopolitanus archieps
    Theodericus Bisileens. eps.
    Hebreardus Treuirens. archieps.
    Adalbero Metens. eps.
    Hescelo Strasburgens. eps.
    Henricus Augustens. eps.
    Ascelinus Bauenbergens. eps.
     Stephanus Antique Urbis eps.
    Ascelinus Eldmensens. eps.
    Balduinus Salseburgens. archieps.
    Gebeardus Ratisponens. eps.
    Nizo Frisigiens. eps.
    Duo episcopi Leuticicorum.
    Theodoricus uerdunens. eps.
    Hunfredus Magdeburgens. eps.
    Bruno Smannens. eps.
    Uunaldus Meresburgens. eps.
    Tancoardus Brandeneburgensis eps.
    Ebbo Nuenburgens. eps.
    Albertus Bremens. archieps.
    Walo Iburgens. Danorum eps.
    Tetuinus Concordiens. eps. de Aquileia.


 Datum XIu Kal. Nouemb per manus Petri diaconi, bibliothecarii et cancellarii sancte apostolice sedis, anno domni Leonis pape primo, indictione tertia.



XXIII. S. Leo IX monasterium Laureshamense, petente Heinrico imperatore, tuendum suscipit, bonaque eius confirmat. 
[Mansi, Concil., XIX, 691.]

Leo IX episcopus, seruus seruorum Dei, dilectissimo eis domino UDALRICO, religioso abbati uenerabilis Lauressamensis Ecclesie, et per te in eodem uenerabili monasterio tuis successoribus in perpetuum.

Quoniam concedenda sunt que rationabilibus desideriis  pertinere noscuntur, nostri apostolatus auctoritas ad roborandam piam deuotionem sancta loca construentium in prestandis priuilegiis debet minime abnegari. Igitur, quia excellentia spiritualis filii nostri domini H. piissimi imperatoris Augusti postulauit a nobis quatenus monasterium N., quod constructum esse certum est a piissimis imperatoribus Carolo Magno et filio eius Ludouico eorumdemque successoribus, ubi modo uenerabilis abbas N. regulari institutioni preesse uidetur, priuilegii sancte Romane et apostolice sedis modis omnibus decoretur, scilicet ut nullius iuri et ditioni submittatur: ideo piis desideriis spiritualis filii nostri fauentes, hac nostra apostolica auctoritate decernimus id ipsum prefatum monasterium et modo et usque ad finem  seculi sub patrocinio sancte Romane et apostolice matris Ecclesie, cum omnibus que ad illud pertinent, permanendum. Decernimus igitur, sub diuini iudicii obtestatione et beati Petri apostolorum principis, nostreque humilitatis interdictione, ut nullus in aliquo gradu constitutus, uel in quolibet ordine et ministerio, audeat moleste causis eiusdem monasterii incumbere, aut de rebus aut possessionibus quoquo modo auferre aut alienare, seu ipsos monachos inibi Deo seruientes inquietare presumat, nec quamlibet malitiam et iacture molestiam ibidem inferre conetur, dum profecto illud, ut sepe predictum est, firma stabilitate et iurisdictione, sub patrocinio sancte nostre Romane matris Ecclesie permanendum sancimus. Addimus preterea post obitum abbatis ut  nemo ibidem abbatem constituat, nisi quem consensus et communis uoluntas fratrum ibidem regulariter uiuentium ex ipsa congregatione elegerit, nullumque premium siue donum pro consecratione illius abbatis, qui tunc temporis fuerit, presul accipere contendat; et si eum gratis ordinare noluerit, uel a nostra Romana matre Ecclesia, uel a quolibet uenerabili episcopo nostra auctoritate ordinetur. Promulgantes nempe, et hoc auctoritate beatissimi Petri apostolorum principis, coram Deo et terribili eius futuro examine, per huius nostri apostolici priuilegii constitutionem sancimus ut uniuersa que ab antecessoribus successoribusque nostris in rebus mobilibus et immobilibus concessa sunt, nec non et  possessiones que a regibus et principibus seu quibuslibet Christi fidelibus collate sunt, fuerintue in posterum, inconcussa stabilitate ad ius et dominium sancti Nazarii martyris perpetuis temporibus perseuerent, nec licentia sit, ut dictum est, ex omnibus eiusdem monasterii pertinentibus cuiquam uel magne uel parue persone diripere quidquam uel auferre, ut profecto ad Dei laudem securum et tranquillum iuste id quod subiectum iuri et patrocinio fuit decreuimus, bene dotatum et in melius dotandum permaneat. Si quis autem, quod non optamus, nefario ausu presumpserit hec que ad honorificentiam Domini Dei et Saluatoris nostri pro stabilitate ipsius monasterii et quiete monachorum statuta sunt, transgredi, sciat se anathematis uinculo innodatum,  et cum diabolo et omnibus impiis eum incendii atrocissimo supplicio deputatum. At uero qui pio intuitu custos et obseruator eorum exstiterit, omnimode benedictionis gratiam, omniumque peccatorum suorum absolutionem et indulgentiam, et celestis uite beatitudinem cum sanctis et electis a misericordissimo Domino Deo nostro consequi mereatur in secula seculorum, Amen.

Data XI Kal. Nouembr. per manus Petri diaconi et bibliothecarii et cancellarii sancte apostolice sedis, anno domni Leonis P. primo. Indict. III.



XXIu. S. Leo IX parthenonis S. Mauri uirdunensis possessiones et priuilegia confirmat. 
[Dom Calmet, Histoire de Lorraine, I, Preuues, pag. 424.]


LEO episcopus, seruus seruorum Dei, fratri THEODORICO uirdunensis Ecclesie presuli, suisque successoribus in perpetuum.

Si deuotis Dei fidelium petitionibus assensum dederimus, uidelicet ut res sanctarum Ecclesiarum eorum procurationi commissas, unde duplici refectionis pastu sustentari debeat grex Dominicus, nostri apostolici priuilegii auctoritate firmare uelimus, uniuersalis sancte Ecclesie statui profuturum minime dubitamus, imo ab ipso diuine misericordie fonte large remunerari credimus. Unde omnium catholicorum Deoque placentium uniuersitas nouerit  iam dicti Theodorici dilectissimi presulis consensu, et Aue abbatisse pio precum interuentu, locum in suburbio uirdunensi iuxta riuulum Scancie situm et in honorem sancti Ioannis Baptiste et sancti Ioannis euangeliste confectum, ubi sanctorum Mauri, Saluini atque Aratoris corpora ab eiusdem urbis uenerantur incolis, que Heimo episcopus renouauit, et instruxit propter aque commoditatem, ut moniales quas ibi sub monastica regula ordinauit, usualia omnia sua intra fines loci ipsius habere possint, me apostolice auctoritatis munimine firmare, ne quidquid idem episcopus ceterorumque Dei fidelium pia deuotio ibidem contulerat, ab aliquo sancte Ecclesie inimico post hec uiolari contingat:  res autem ecclesie eidem pertinentes quas confirmare statuimus, presentis pagina descriptionis demonstrat: uidelicet uillam ad Caluum-Montem, et ei omnia pertinentia; uillam Marseium, et quidquid ad eam pertinere uidetur; Hattonis Masnile, Caslon-uillam, uilegium, cum uineis et familia Amalgisi; uillam Adase, eum omnibus sibi pertinentibus; Gundrici-Curtem similiter; ad Labriam mansos uIIII cum familia, Berlei-Curtem, ad Briodorum mansos uIII cum molendino et eius appendiciis. In Molengeia-Curte mansos uII cum farinario; subtus Leodium, in loco qui dicitur ad sanctum Remigium, uII mansos cum ecclesia. In Samongeia, mansos uII et dimidium. Ad Grimaldi-Curtem mansos XI cum farinario. Subtus uirdunum Nouamuillam  IX mansos et dimidium. Ad Tullidam uIIII mansos et dimidium. Petri-uillam in Arduena, et uillam que dicitur Neruia, mansos XX cum familia. Ad Parperiam decimas, cum omnibus indominicaturis. In Tranculfiuilla ecclesiam unam. Ad Sampiniacum unam. Ad Sanctum Iulianum unam. Unam in Mandris. Ad uillam unam. Ad Caslon unam cum capella. Ad Imbeiam unam. Ad Trogium I. Ad Ranserias unam. Ad Malameias unam. Ad Prodagion unam. Ad Arberti-uillam, unam et quartarium cum piscaria. Ad Domnum-Petrum unam. Ad Louum-Montem unam; ad Ornam, unam; ad Bras, unam; ad Unffi-uillam, unam. Ad Romanas I. Ad Pilon I. Capellam S. Lamberti in ciuitate, et S. Medardum ipsius ecclesie abbatie adiacentem. Ad S. Hilarium  piscariam cum manso I. In Samongeia piscariam I. Teloneum in ciuitate. Infra muros mansos duarum librarum; molendina duo subtus nouum pontem. In Floraco super fluuium Airam, mansos IX. Comitissa Auda eidem ecclesie, in qua et sepulta est, contulit, et ad domnum Iohannem mansos XII cum ecclesia supra Cosantiam, et predium quod acquisiuit. In Louomontem, et Brabant, ecclesiam in honorem Sancte Crucis, quam Heimo episcopus rebus undequaque acquisitis dilatauit, canonicis inibi constitutis, qui hebdomadarii in iam dicto monasterio diuinis inseruiant officiis, nec canonicam nisi ab abbatissa recipiant. Earum autem rerum hec sunt nomina. Ad Romanas mansos IIII et dimidium, cum banno. Ad Asenam bannum, cum sylua. Ad  uillam mansum I cum molendino. Ad Crucem alodem cum sylua. Ad Caston-Curtem mansum dimidium. Ad Aldem-uillam alodem; iuxta ciuitatem Cumminas III. Ad Aldeberti portam I. Ad Dodam-uallem I. Ad Dormaruallem I. Ad Elnam quartarios uII, infra muros II uineas. Ad Ronnei-uillam mansos II et quartarios tres. Mansos in ciuitate qui persoluunt solidos uIIII, clibanum unum. Ad Nouam-uillam mansos I et dimidium. Hec omnia que prescriptio nostra continet, tam urbana quam ruratica, in edificiis, uineis, pratis, syluis, campis cultis et incultis, utriusque sexus mancipiis, aquis aquarumque decursibus, molendinis, piscariis ecclesiis, capellis, sicuti iure et legaliter atque canonice  ad hoc monasterium pertinent, ita uobis successoribusque uestris concedimus episcopis, et confirmamus in perpetuum; ita quod ad altaria ecclesiarum in episcopio uestro sitarum, sicut eis concessistis, nulli liceat aliam introducere personam, nisi quam ex sororum suarum consilio abbatissa conduxerit. Eligendi uero abbatissam secundum Dei timorem et canonum decreta liberam ipsis concedimus facultatem. Sed si controuersia orta fuerit, ad episcopum pertinebit ut, sicut bonus pastor, idoneam ecclesie illi prouideat personam, uel de sua uel de alterius diecesi. Si quis autem, quod non optamus, temerario ausu contra hoc nostrum priuilegium attentarit, sciat se auctoritate Dei omnipotentis apostolorumque principis Petri, et nostra anathemate  innodatum, ut a regno Dei fiat alienus, atque inde traditoris Domini nostri Iesu Christi socius in inferno, et excommunicationi subiaceat, donec resipiscens ad satisfactionem et congruam emendationem uenerit. Qui uero pio intuitu curator et obseruator huius nostri apostolici priuilegii exstiterit, benedictionis gratiam et celestis regni gaudium a Domino Deo nostro consequi mereatur in secula seculorum. Amen.

Datum nono Kalendas Nouembris per manus Petri diaconi, bibliothecarii et cancellarii sancte apostolice sedis, anno domini Leonis pape IX primo, indictione III.



XXu. S. Leonis IX priuilegium quo canonicis Ecclesie uirdunensis omnes eorum possessiones confirmantur. 
[Mabill., De re diplom., Supplem., pag. 99, ex archetypo ecclesie uirdunensis.]


LEO episcopus, seruus seruorum Dei, ROTMIRO primicerio canonice sancte Marie principalis Ecclesie uirdunensis, atque Warmundo decano, et per eos ceteris canonicis, tam presentibus quam futuris, perpetuam in Domino salutem.

Officii nostri est miseriis et calamitatibus condescendere, et auxilium quod ualemus impendere; quia, si in nobis unde procedere debet exemplum pietatis, pietas non inuenitur, in quo inueniri debeat nescitur. Redeuntibus igitur nobis a Remense  synodo, contigit uirduni hospitari et non letari, sed potius lacrymari. Respeximus enim crudele urbis excidium, quale nullus possit non dolere hominum. Etenim tyrannorum ingressa ciuitatem seuitia, totam diruit per dira incendia, qui ignis nec ipsi ecclesie sancte Marie pepercit, sed passim et ubique dominans conflagrauit: ex qua conflagratione, inopinato superueniente, instrumenta etiam chartarum uestrarum prebendarum consumpta sunt, ita ut nullum remaneret. Quapropter lacrymabiliter omnes ad uestigia nostra prostrati nostre apostolice auctoritatis priuilegium uobis postulastis fieri de eisdem prebendis, usibus et salariis uestris, ab antiquis temporibus concessis.  Igitur inclinati precibus uestris, per hoc nostre apostolice sanctionis priuilegium confirmamus et corroboramus uobis uestrisque successoribus in perpetuum easdem prebendas, sub iure ipsius beatissime Dei Genitricis a fidelibus constitutas ad quotidiana diuinorum officiorum seruitia. Rerum uero earumdem prebendarum nomina petistis etiam huic priuilegio inseri, cum multum priuilegium antecessorum nostrorum uobis remanserit, ubi uideantur haberi. Sunt autem ista cum bannis et centanis: Lemnia cum ecclesia ad Oschera et duobus mansis et omnibus appendiciis suis; ecclesia ad Domnum-Agericum cum terris; Nuuilleniacum cum ecclesia, molendino et omnibus appendiciis; Usionis curtem ad Pusionem quinque  mansos et dimidium cum banno et silua; Superiacum-minorem cum ecclesia et siluis et omnibus appendiciis; Bella-uilla cum banno, centana, molendinis et Malberti-monte; ad Ex. dimidius mansus cum molendino et prato; Mons cum banno, centana, ecclesia, molendinis et omnibus appendiciis; Agerici-uilla cum banno centana; Berthinea-uilla, Porario, Pictauilla; Profundo-riuo et ecclesiis, molendinis omnibusque appendiciis; Monaldi-uilla cum banno, centana, ecclesia omnibusque appendiciis; ad Monaldi-uillam mansus 1, inter Haldi-curtem et uillare mansus 4; ad Maroam mansi 2; ad Apletium molendinum 1; ad Grossumrubrum medietas unius ecclesie. Inter Erpeiamcurtem et Soli 7 mansi eum banno et centana; ad  Gislahadi-uillam mansi 2 cum banno, centana et molendino; ad Erasnidum ecclesia 1; ad Alnidum 1; ad Domnum-Eligium 1; Udesuillare mansus 1; cum dimidio molend. ad Ramisuachum mansus 1; cum banno, centana et aliis terris, uineis et sil is; Laumerengie cum ecclesia et omnibus appendiciis; Aque-ductus cum ecclesia, siluis et omnibus appendiciis; Stadonis  uilla cum siluis et omnibus appendiciis; Miseriacum cum ecclesia, molendino, Sumomonte ac Losoni-curte; Arenceium cum silua et prato; Frumisiacum cum Warch et ecclesia omnibusque appendiciis; Domnus-Lupus cum ecclesia et molendinis; ad Sasleium mans. 1; ad Todennam 4 partes unius ecclesie cum terris, silua et prato; ad Wammam quartam  partem unius ecclesie cum tribus quartariis terre et prato; ad Milleium septem quartarios terre cum silua et prato; ad Salmoreium medietatem unius ecclesie; Lineium cum ecclesia et dimidio molendino; Fontane cum ecclesia et molendino; Haraldi-mons cum ecclesia et omnibus appendiciis; Wandersaltis cum ecclesia et omnibus appendiciis; Merla cum ecclesia, molendino et omnibus appendiciis; Superiacum-maius et Subterior-uilla cum ecclesia, molendinis et omnibus appendiciis; Consauradum cum ecclesia, molendinis et omnibus appendiciis; ad Braibannum septem quartarios terre cum uinea et silua; Moslauilla cum ecclesia, molendino et omnibus appendiciis; Flabasium  cum ecclesia; Haudimons cum siluis; ad Iunchereium mans. 1, cum banno et centana; Ansellisartum cum ecclesia et omnibus appendiciis; Post-uillare cum ecclesia, molend. et omnibus appendiciis; Moreium cum ecclesia et omnibus appendiciis; ad Areium quantum ibi habet cum portu et piscarie; Beslaric cum duabus ecclesiis; ad Haudicurtem mansi 3; ad Balareias mans. 1; medietas silue sancti Martini et prebende fratrum, aduocationes et altaria de ecclesiis nostris; molendinum super Braceolum in media ciuitate; Iunchereium ante castellum Ramerudis; ad Ars uero mansi. 4 cum 1 quartario, silua, banno, centana, uineis et molendino: que omnia Dado pie memorie episcopus uirdunensis Ecclesie ea  conditione cum cummuni consilio comitis Haganonis aliorumque suorum fidelium fratribus habenda dedit, ut quicunque homo siue mulier de omni. uirdunensi episcopatu, cuiuscunque beneficii uel de quacunque lege esset, qui in eadem potestate permanere uellet, fratribus perpetualiter esset, et de suo capite unum modium uini persoluisset. Si uero filii aut filie ex eis procreati ad alias redire uoluissent potestates, a uillico eiusdem potestatis prosecuti semper persoluissent summam census prenotati: quod ut firmius in perpetuum stare possit, precati sunt eadem lege conditionis a nobis sibi priuilegio firmari, sicut predictus episcopus, quando dederat, facere studuit. Que omnia superius seriatim notata non solum uobis confirmamus  et corroboramus; sed etiam quecunque a fidelibus Christianis uobis uestrisque successoribus amodo fuerint contributa: statuentes apostolica censura, sub diuini iudicii obtestatione, ut nulla hominum persona, magna uel parua, cuiuscunque sit dignitatis uel ordinis, cuiuscunque sit sexus et etatis, contra hoc nostri apostolici priuilegium uenire pertentet. Quod qui ausus fuerit, nostri anathematis gladio usque ad dignam satisfactionem sit percussus; qui uero illud obseruauerit, illesus et in omni parte inconcussus, diuine benedictionis gratiam mereatur et eterne uite particeps efficiatur.

Leo papa. Gloria Domini plena est terra. Bene ualete.

 + Data uII Kal. Nou. per manus Petri diaconi bibliothecarii et cancellarii sancte apostolice sedis, anno domni Leonis noni pape I, indict. III.

Appensa est plumbea bulla cum hac inscriptione: LEONIS PAPAE.



XXuI. S. Leo IX ueteris Monasterii S. Marie uirdunensis, a sese consecrati, possessiones confirmat. 
[Dom Calmet, Histoire de Lorraine, I, Preuues, pag. 423.]

LEO episcopus, seruus seruorum Dei, fratri THEODORICO uirdunensi presuli, et suis successoribus in perpetuum.

 Si deuotis Dei fidelium petitionibus assensum dederimus, uidelicet ut res sanctarum ecclesiarum eorum procurationi commissas, unde duplici refectionis pastu sustentari debeat grex Dominicus, nostri apostolici priuilegii auctoritate firmauerimus, uniuersalis Ecclesie statui profuturum minime dubitamus, imo ab ipso diuine misericordie fonte remunerari credimus. Unde omnium catholicorum Deoque placentium uniuersitas nouerit, iam dicti Theodorici dilectissimi presulis consensu, et Ermenfredi uirdunensis archidiaconi interuentu, locum, uetus Monasterium antiquitus dictum, ab ipso Ermenfredo funditus renouatum; imo a me ipso in honore sancte Marie Magdalene deuote dedicatum et consecratum, me apostolice auctoritatis munimine  confirmare; ne quidquid Heymo episcopus cum ceteris successoribus, prefatus etiam Theodoricus presul contulit, ab aliquo sancte Ecclesie inimico post hec uiolenter auferri contingat, etc. Si quis autem temerario ausu supradictarum rerum inuasor exstiterit, quod absit! sciat se nostri anathematis uinculo innodatum, infernalis gehenne incendio cum Iuda traditore cruciandum, nisi resipiscens de male factis peniteat et commissa iusta satisfactione corrigat.

Datum septimo Kalendas Nouemb. per manus Petri diaconi, bibliothecarii, cancellarii sancte apostolice sedis, anno domini Leonis pape primo.



XXuII. S. Leo IX ecclesiam SS. Simonis et Iude Goslariensem, in synodo Moguntina concessam sibi ab Heinrico imperatore, tuendam suscipit eiusque bona confirmat, aduocatiamque et prepositorum instituendorum potestatem imperatori tribuit. 
[Mansi, Conc. tom XIX, col. 725.]


LEO episcopus, seruus seruorum Dei, omnibus Christi fidelibus.

Sancti propositi uotum non solum diuino effectu impletur, sed etiam humano suffragio adiuuatur. Sit autem notum omnibus sancte Ecclesie filiis, tam presentibus quam futuris, quia filius noster carissimus secundus Henricus imperator augustus quamdam ecclesiam a se funditus constructam in honorem sancte Dei Genitricis domine nostre uirginis Marie  et BB. apostolorum Simonis et Iude, positam loco Goslaria, ubi fratres sunt sub canonica degentes regula, quibus preposuit quemdam presbyterum nomine Rumaldum, tam pro anime sue sueque coniugis Auguste filie nostre Agnetis remedio quam pro salute etiam parentum suorum Conradi et Gisile diue memorie, pio affectu piaque intentione sancto Petro eiusque apostolice sedi per scripturam propria manu signatam penitus concessit per manus nostras, scilicet indigni uicarii eiusdem apostolorum principis, cum essemus cum eo Moguntie, ibique synodum haberemus, ut ipsa ecclesia posita sub apostolico iure in perpetuum libera et quieta persistat ab omni iure et dominio, ab omni lesione et  molestia, suam integritatem habens in omnibus rebus et facultatibus, quas modo habet in predicto loco Goslaria in Egeln et Ihereselib, et in Scemmenstete, et in Gerstete, et in ualentro iuxta Rhenum sito, aliisque locis et uillis, et quecunque in perpetuum habitura est, siue sint mobilia siue immobilia. Quod donum de manibus predicti filii nostri Augusti suscipientes, decreuimus per hoc nostre apostolice auctoritatis priuilegium omne robur apostolicum eidem ecclesie Sancte Marie, et sanctorum apostolorum Simonis et Iude contribuere et condonare, ut, integra in suis rebus suisque possessionibus in secula constans, nullum metuat uel ab imperatore, uel a rege, uel aliqua persona publica uel priuata, dispendium ac detrimentum. Dignum tamen duximus  eidem carissimo filio nostro Augusto eiusque successoribus aduocationem ipsius sacri loci ea ratione relinquere, ut semper in potestate habeant prepositos secundum Deum ordinare, non autem ex bonis ipsis aliquid alicui in proprium dare, siue in beneficium tribuere. At, si contra prohibitionem nostram quisquam eorum tentauerit agere, liberum iubemus esse preposito, et canonicis qui ibi pro tempore fuerint, sic omnimodo ad Romanam ecclesiam deinceps respicere, ut nichil metuant de imperiali uel regia conditione. Episcopus autem in cuius diecesi istius ecclesie constructum est monasterium, nichil in eo habeat iuris aut potestatis preter ecclesiasticum regimen, et secundum canonica instituta episcopalem potestatem. Statuimus igitur apostolica censura, sub  diuini iudicii obtestatione, ut nulla potestas imperialis uel regia, ecclesiastica uel secularis, uel queuis hominum persona magna uel parua, cuiuscunque sit sexus uel etatis, contra hoc nostre apostolice corroborationis priuilegium uenire pertentet. Quisquis uero, queue quoduisue fuerit, usque ad dignam satisfactionem nostri apostolici anathematis uulnere sauciatus existat. Qui uero ab hic prohibitis se custodierit, et quidquid hic legitur illibate obseruauerit, plenam habeat a nobis benedictionem, et a Deo sempiternam salutem.

Datum Iu Kalen. Nouemb. per manus Petri diaconi bibliothecarii, et cancellarii S. apostolice sedis, anno domini Leonis PP. I, indict. III.



XXuIII. Bulla S. Leonis IX, pro S. Deodato in uosago.---Redux a concilio Moguntino, uaria sancti Deodati canonicis concedit priuilegia. 
[Martene, Thes. Anecd. I, 169.]


LEO episcopus, seruus seruorum Dei, tibi, S. Deodate, et per te seruientibus tuis, quicunque in ecclesia tua tibi pro tempore seruierint in ualle sita, que dicitur Galilea, perpetuam in Domino salutem.

Quia diuine dignationis nutu, non nostris meritis exigentibus, de Tullensi sede ad omnium sedium primam, uidelicet apostolicam demigrauimus, necesse habemus omnibus omnia esse, omnibusque  benefacere, sed illis uel maxime locis qui ad cultum Dei et diuina officia a Christi fidelibus sunt constructa. Quapropter, cum rediremus a synodo Moguntina, quam pro statu Germanice et Gallicane Ecclesie disposuimus celebrare, ubi contigit nos ad ecclesiam tuam, S. Deodate, uenire, sitam in ualle uosago que dicitur Galilea, ducti amore tuo, dum adhuc Tullensis episcopatus uacaret ab episcopo, dignum duximus indulgere beneficium seruitoribus tuis qui pro tempore fuerint, census scilicet et oblationes quas illic confluentes populi ad remedium animarum suarum altari dederint, siue regio munere seu reliquorum fidelium oblatione, tam in sacris uoluminibus donariisque et ecclesiasticis ornamentis, quam in his que deinceps inibi seruientes  Deo proprio labore addere potuerint, amodo eas oblationes fratres in commune habeant. Et, quandocunque prelatus eiusdem Ecclesie a Deo fuerit uocatus, quem illa congregatio ex sese unanimiter elegerit, prepositus subrogetur, et ad altaria benedicenda, uel sacros ordines principiendos quem uoluerint epsicopum expetant, nullaque Ecclesia quidquam separare uel auferre ab eis presumat, et nemini, nisi inuitatione aut permissione totius congregationis, liceat monasterii ipsius septa intrare. Quod si quilibet pontificum, ab eis communiter postulatus, pro ipsorum utilitate accesserit, mox, secundum uoluntatem congregationis expleto suo ministerio, prandioque sumpto abeat absque requisitione ullius muneris, quatenus fratres de percepta  quiete, iuuante Domino, per tempora exsultent, et pro statu Ecclesie catholice quietius Deum exorent. Si autem aliquam transgressionem sue regule fecerint, et a proprio pastore obiurgari noluerint, nec non prelatus, qui et idem eorum episcopus, seditionem congregationis sedare per se nequiuerit, tunc alios sub eadem regula seruientes ad ipsum monasterium conuocet, qui sententia regulari scandalum deprimere curent, cuius rei concessionem his nostris apicibus corroboramus et confirmamus, et etiam cetera bona, tam mobilia quam immobilia, ubicunque manentia, que modo habet et possidet ipsa tua, S. Deodate, ecclesia, et usque in perpetuum habere poterit, uel per quoscunque Christi fideles, maiores uel minores utriusque sexus cuiuscunque etatis, ut  nemini liceat auferre quidquam uel diminuere quolibet modo ex bonis ipsis, tam presentibus quam futuris; statuentes apostolica censura, sub diuini iudicii obtestatione, ut nulla hominum persona, magna uel parua, contra hanc nostram apostolicam concessionem et confirmationem obuiare pertentet. Quod quicunque ausus fuerit usque ad condignam satisfactionem nostri anathematis subiaceat periculis. Qui uero custos et obseruator huius nostre concessionis et corroborationis fuerit, a retributore omnium bonorum benedicatur, et eternam uitam consequi mereatur.

Datum XuI Kal. Decembris per manus Petri diaconi bibliothecarii et cancellarii sancte apostolice  sedis, anno domini Leonis IX pape primo, indictione tertia.



XXIX. Bulla S. Leonis IX, ad Mathildem abbatissam monasterii S. Fabiani et Felicitatis, qua confirmat monasterii ipsius priuilegia, cuius ecclesiam consecrauerat, translato in illud corpore S. Richardis. 
[Martene, Thesaur. Anecd. I, 170, ex schedis Stiuagiensis monasterii.]

LEO episcopus, seruus seruorum Dei, dilecte in Christo filie MATHILDI abbatisse uenerabilis monasterii Sancti Fabiani sancteque Felicitatis, quod appellatur Helionis, situm in pago Helisatie, tuisque successoribus abbatissis perpetuam in Domino salutem.

 Preclaris uotis diuina miseratione prestatur effectus. Inde est quod nobis, a synodo quam Maguntie habuimus redeuntibus, contigit per uestrum monasterium uenire, et ecclesiam benedicere ac dedicare diuino numini quam nouiter construxeratis, sed nondum perfeceratis ad plenum, et etiam uestris precibus illuc transferre corpus beate Richarde prime constructricis eiusdem uenerabilis loci, quem per donationis paginam una cum coniuge suo Carolo imperatore augusto contradidit. Itaque, inclinati uestris intercessionibus, ad exemplum predecessorum nostrorum, pro futuri temporis cautela nec non stabilitate eiusdem loci, concedimus et confirmamus uobis idem monasterium, quod per hoc nostre apostolice auctoritatis priuilegium, cum  omnibus rebus et facultatibus suis, quas modo habere uidetur, et deinceps, auxiliante Domino, siue a regibus, siue a cuiuscunque dignitatis et ordinis hominibus, quoquo pacto acquirere poterit; sed et in ipso maiore altare noue ecclesie a nobis consecrato, prohibemus alicui sacerdoti missam celebrare, nisi quem uos uestrique successores uoluerint. Ipsum uero monasterium integrum, sicut iam prediximus, concedimus uobis et confirmamus; ea ratione ut omnibus diebus uite uestre sub uestra ditione uel regimine, sicuti uobis secundum Deum uisum fuerit, disponere omnino permaneat. Cum autem diuina uocatione de presenti hac luce ad Dominum migraueritis, statuimus de propria congregatione, quam sibi unanimitas prefati monasterii  ancillarum Dei concorditer elegerit, absque cuiuscunque hominis contrarietate uel obstaculo, fieri abbatissam, prestante uidelicet nobis et successoribus nostris annualiter tres pannos lineos pontificali usui aptos. Quod si in biennio aut in triennio persolutum non fuerit, solummodo persoluatur; nec a successoribus nostris aliquid amplius modo quolibet requiratur. Quapropter presenti decreto iubemus ut nullus imperatorum, uel regum, aut cuiuscunque dignitatis uel ordinis homo audeat, sub quolibet obtentu uel occasione, prefatum monasterium, quod pro amore beatorum apostolorum Petri et Pauli ac sempiterna scilicet anime sue remuneratione prelibata gloriosissima imperatrix Richarda, una  cum carissimo coniuge suo Carolo serenissimo imperatore Augusto, et quod beato Petro principi apostolorum per donationis paginam obtulerunt, inquietare uel aliquatenus molestare, aut ad ius suum uel alienum transferre, sed neque in hominibus ac facultatibus eius aliqua contradictione aut inuasione quoquo tempore facere presumat, sed liceat iam dictis ancillis Dei cum abbatissa propria in Dei omnipotentis seruitio quiete uiuere ac sub defensione sancte apostolice Ecclesie, cui Deo auctore deseruimus, degere securiterque permanere. Si autem, quod absit! et fieri non credimus, aliquis contra hoc nostrum apostolicum priuilegium uenire, facere, uel ausu temerario tentauerit, perpetui anathematis uinculo innodatus, ac perpetua ultione cum  Iuda traditore, nisi resipuerit, maneat condemnatus. Qui autem uerus custos ac obseruator exstiterit, benedictionis gratiam ac misericordiam a Domino Deo nostro consequi mereatur.



XXX. S. Leo IX parthenonem S. Crucis Woffenheimensem, ab Hugone, suo patre, Heliwigdique matre conditum, sedi apostolice subiicit priuilegiisque ornat. 
[Dom Calmet, Histoire de Lorraine, I, Preuues pag. 425.]

LEO episcopus, seruus seruorum Dei.

O sancta et admirabilis crux, + in qua iehsu Christus Dominus noster pependit! Deuictus amore, imo constrictus debito, ecclesiam patris mei Hugonis, et  matris mee Hfilwilgdis, amborumque fratrum meorum Gerardi et Hugonis uidelicet iam defunctorum, meique memor adhuc uiuentis, et apostolica sede, licet indignissime, tamen sedentis, ab eisdem meis parentibus fundatam, et suo studio dedicatam, mihique iure hereditario delegatam, preditus legalis successionis iure, nostre apostolice sedi substituo et substituendam perenniter ad defendendam contra omnes homines ei aduersaturos uel aduersari conaturos, ut scilicet nulla quorumlibet hominum persona quidquam uel exercende potestatis in eodem loco eique appendentibus locis sibi usurpet, sed quiete et libere tam ab omni iure humano quam ab omni infestatione semper maneat sue integre libertati donatus, nullique nisi nostre apostolice sedi  subiectus. Si autem episcopus, in cuius diecesi est, consecrationes altarium seu sanctimonialium gratis facere uoluerit, faciat; alioquin a quocunque episcopo uelit abbatissa, ecclesias, et sanctimoniales suas benedici faciat, eo tamen federe ut, nec huius libertatis nec alicuius alterius rei occasione, liceat regi, uel imperatori, episcopo, uel archiepiscopo, aut alicuius alius dignitatis uel conditionis homini, aliquid dominii in eodem loco, inque rebus eius exercere, seu aduocationem aliquam habere; sed ipsa aduocatia, sicut nunc eam commisi nepoti meo Henrico castrum Hegensheim habenti, ita semper dum uixerit in eo consistat, nec pro ipsa aduocatione plus nisi quod de uillicatione que dicitur Orbeis,  iuste suscipiat; ita tamen ut unus uillanus semper remaneat idoneus cum beneficio suo, qui decimas ecclesie uille ipsius ipsamque ecclesiam custodiat, ipsi tuo uenerabili loco sancta ac uiuifica crux +, qui etiam ab omni aduocati ditione sit absolutus, ut suum secure persoluat officium. Postquam uero Henricus nepos meus diem clauserit extremum, ipsi qui maior est natu inter possessores castri supradicti, si plures exstiterint, aduocatia debeatur, et tunc sit in electione abbatisse ipsius tui loci sepe memoranda gloriosissima crux +, tueque congregationis quem sibi eorum instituere uelint. Cui non plus attineat pro aduocatie mercede, quam quod prefatum est et constitutum est pro Henrico. Quod si nemo superstes fuerit heres, tunc non alio, sed ad genus  nostre parentele recurrant, indeque sibi quemcunque propinquiorem uelint aduocatum suscipiant, ut semper ipsa aduocatia maneat in nostro genere. Preterea siue sub hoc Henrico nepote meo, uel sub quolibet aduocatorum futurorum, ipsum in rebus amplius creuerit monasterium, quicunque aduocatus fuerit, excepto uillicationis lucro uille predicte, non plus emolumenti ex ipso incremento sibi uendicare audeat quam duodecimam partem; ita ut, si minus quam duodecim mansi sint, tam diu sustineat aduocatus donec impleatur numerus duodecimus, et tunc talem mansum accipiat qualem abbatissa ei dederit, siue in ipso loco siue in alio, eiusdem utilitatis. Hoc etiam sit: si plus quam duodecim fuerint in iis que supersunt ad duodecim  queque res sint, siue in uillis, siue in terris ac uineis, interim exspectet usque dum compleatur numerus. Si autem de omnibus monasterii rebus, siue mobilibus siue immobilibus, plus quam constitutum est sibi usurpare presumpserit, et infra duodecim hebdomadas est admonitus, aut eamdem rem uel aliam, existimationis eiusdem ipsi uenerabili loco, sacratissima crux +, non reddiderit, tunc liceat abbatisse nostram sedem appellare, et apud Romanum papam deponere querimoniam super iniustitiis monasterio suo ab aduocato illatis. Quod si aduocatus pape iudicio iuste rem inclinantis culpam correxerit, aduocatia in eo remaneat; si uero refutauerit, liceat abbatisse eiusque congregationi de nostro genere propinquiorem, qui magis idoneus  possit inueniri, aduocatum acquirere alium sibi. De electione uero abbatisse, post mortem ipsius Kuentze, quam per nos ipsi benediximus, ista constituimus, ut sit in ipsarum sororum arbitrio quam inter se eligere, sibique secundum Deum preponere uelint, si inter eas idonea possit inueniri; alioquin aliunde sibi expetant quamcunque meliorem inuenire ualeant. Benedictionem uero abbatisse et donum nulli alii nisi apostolice nostre sedi concedimus; et in consecratione abbatisse, si aliqua negligentia de penso subtus nominato fuerit, districte determinetur. Pro donatione igitur libertatis istius, o crux + ipso sole nitidior, cunctisque creatis pretiosior, Petro apostolo ipso tuo monasterio concesso  pro salute anime mee, meorumque parentum, ibidem in Christo tuo Domino nostro dormientium, penso annuatim constituto tempore nostre apostolice sedi ab abbatissa ipsius loci soluendam, Rosam uidelicet auream, penso duarum Romanarum unciarum, aut factam sicut fieri solet, aut tantumdem ad faciendam tempore Quadragesime, mittendam octauo die antequam a nobis et successoribus nostris consuete portari in quarta Dominica precedente, uidelicet die Dominico, cum cantatur Introitus; Oculi mei semper ad Dominum. Hoc autem semper memoriale libertatis istius existere decreui, ut, quia eo tempore uictoria recensetur Domini nostri Iesu Christi, qui in te passus est, o crux + sacratissima, tunc timenda,  nunc appetenda et colenda. Tui quoque monasterii in meo patrimonio siti, et a me omnimoda libertate, ut superius dictum est, donati, Rome non fiat obliuio, ubi caput sibi uindicat omnis religio, et ubi immeritus uicem sumpsi apostolatus. Ut uero firmum et inconcussum nostre ordinationis decretum perseueret, nostre apostolice auctoritatis censura statuimus ne quis unquam audeat pretergredi ultra quam hic scriptum habetur, et ne unquam quis impius temerator tyrannico ausu quidquam rapere sibique usurpare de rebus eiusdem ecclesie, quas ei uel mei parentes contulerunt, uel ipse contuli, aut quilibet Christianorum ibi collaturus est, presumat. Quod quicumque tentauerit, ad usque dignam satisfactionem, nostri apostolici anathematis obligationem  incurrat, et a te, o crux + metuenda, maledictionem: qui uero ab hac temeritate consilio saniori se seruauerit, hic nostre benedictionis abundantia dignus erit, et omnipotentis Dei gratia non carebit.

Datum decimo quarto Kalendas Decembris, per manus Petri diaconi, bibliothecarii et cancellarii sancte apostolice sedis, anno domini Leonis pape primo, indictione tertia.



XXXI. S. Leo IX monasterii Altorfiensis in Alsatia inferiori, a suis parentibus conditi, bona iuraque corroborat, ibique altare S. Stephani memorat a sese dedicatum esse. 
[Grandidier, Histoire d'Alsace, I, 255, et Schepflin, Alsatia diplomatica, I, 164, teste Iaffe.---»Sacre deuotionis.«]





XXXII. S. Leo IX confirmat fundationem et aduocatiam monasterii S. Crucis in Werdea. 
[Cocquelines, Bullar. ampl. Collect., I, 366.]

LEO episcopus, seruus seruorum Dei, GUNDERARDAE dilecte in Christo filie a nobis ordinate et consecrate nouiter, facto a patre tuo Manegoldo S. Crucis monasterio, tibique successuris perenniter abbatissis, perpetuam in Domino salutem.

Sacre deuotionis labor, quia semper diuino fauore iuuatur, semper optata fine terminatur. Ideo, filia,  tui patris ampla in Deo deuotio laudabilem fructum produxit; cum proportione sancte et uiuifice crucis, in qua Dominus noster iehsu Christus salus nostra pependit, decenter auro et gemmis ornata, tunc ab autocratore Constantinopoleos nomine Romano dono data. Cum ad eum missum esset ab imperatore Chuonrado ut filiam suam nuptum traderet eius filio, fundauit ecclesiam in petra, quia non edificauit super arenam; ut incumbentibus uentis, uenientibus fluuiis, descendentibus pluuiis, quod edificasset, [non] rueret, sed firmiter fundatum perenniter permaneret.

2. Ut uero uotum sue constructionis Deo solueret secundum illum qui dixit: »uouete, et reddite Domino Deo uestro omnes, qui in circuitu eius affertis munera«:  nos a Maguntina synodo Romam uersus redeuntes, ad ipsum Dei templum uenire inuitauit, quod a nobis III Non. Decemb. merito honore dedicatum, sic tandem iuri S. R. E. et beatissimo Petro apostolo prompto donauit et obtulit animo, teque filiam suam, quam iam Deo in monastica conuersatione et habitu sacrauerat, eiusdem rogauit a nobis fieri abbatissam loci. Id auspice Deo, fecimus, attendentes in te, quantum homini est possibile, timorem Dei, cordis compunctionem, mentis humilitatem, morum grauitatem, in adolescentibus membris pretendentem iam senectutem. Et constituentes eumdem locum esse in perpetuum ancillarum Dei monasterium, ubi tu de te et sororibus tuis primas Deo primitias offeras religionis, merita castitatis,  omnisque bonitatis.

3 Hoc tamen nomine nostre apostolice sedi parens tuus eamdem fecit oblationem, ut, dum ipse uiuit, ipsius loci aduocatiam habeat; similiter et, post mortem ipsius, quem nunc habet filius. Qui filius si heredem habuerit, ipse quoque aduocatus sit. Si uero uel ipsi Manegoldo, uel eius filiolo nemo filius superstes exstiterit, tunc liceat abbatisse ipsique congregationi aduocatum sibi secundum Deum eligere, petendum tamen ab apostolica sede.

4. Lex uero omnium aduocatorum post Manegoldum talis erit: ut quisquis eorum digne non administrauerit aduocationis officium, liceat abbatisse ipsique congregationi de eo apud papam conqueri. Qui si uocatus ab eo fuerit et monasterio satisfecerit, aduocationem  suam retineat. Quod si uenire distulerit, aut si uenerit et non satisfecerit, tunc liceat abbatisse ipsique congregationi ex consensu pape talem sibi aduocatum eligere qui secundum Deum sit. Post obitum uero tuum, de ipsa congregatione, que melior sit, eligatur, si idonea inuenta fuerit, eoque donum et consecrationem abbatie a papa recipiat: alioque de alia congregatione idonea eligatur, a papa similiter donanda et consecranda.

5. Decernimus, preterea, ut in altari maiori, quod nos ipsi consecrauimus, nullus audeat missam celebrare, nisi sit episcopus uel abbas, tresque sacerdotes hebdomadarii ad hoc officium deputati, eorumque successores. Episcopus quoque, in cuius  parochia locus est, nichil sibi in eo uindicare audeat, preter ordinationem facere clericorum et monialium, si tamen gratis fecerit. Sin autem, ordinationes expetent ab alio quocunque uelint episcopo.

6. Ut uero locus ipse in quadragesimali tempore soluat pape annuam pensionem, statuit idem Manegoldus pensionem ipsam esse anabolagium, id est fanonem, stolam cum auro, manipulum et cingulum. Nos uero, quia locus ipse conditus est propter eam, que supra dicta est, sancte et uiuifice Crucis portionem; eamdem inibi semper manere uolumus, cupimus et optamus, et a nemine auferri: statuentes apostolica censura sub diuini iudicii obtestatione, ut nullus imperator, nullus rex, nullus episcopus, nulla potestas, nulla preterea magna paruaque persona eamdem  uiuifici ligni portionem ab ipso monasterio audeat auferre quolibet modo, uel aliquid facere contra omnia que superius scripta sunt; sed nec etiam aliquid diminuere de bonis eiusdem monasterii, que modo habet, et usque in eternum habebit, quolibet furto, quolibet raptu, quolibet alienationis modo. Id qui presumpserit, donec digne satisfecerit, anathema sit. Qui uero pio intuitu custos et obseruator huius nostri priuilegii exstiterit, a Domino Deo Benedictionem consequatur, et eterne uite particeps efficiatur. +.

Data III Non Decembr. per manus Petri diaconi, bibliothecarii et cancellarii sancte apostolice sedis. Anno domini Leonis IX, pape I  .



XXXIII. S. Leonis IX epistola ad Edwardum Anglorum regem pro monasterio Exoniensi 
[Monasticon Anglicanum, tom. I, pag. 221.]


LEO episcopus, seruus seruorum Dei, EDWARDO Anglorum regi, salutem carissimam cum benedictione apostolica.

Si bene habes et bene uales, inde non modicas Domino Iesu Christo referimus gratias, et hoc optamus ut ita luculenter possideas regni gubernacula ut in eterna maneas tabernacula. Et, quia audiuimus te circa Dei Ecclesias et ecclesiasticos uiros studiosum et religiosum esse, inde multum gaudemus, et hoc admonemus atque benigne rogamus ut  ita in Dei opere perseuerare studeas, quatenus Regi regum Deo placere ualeas, atque cum illo in celesti regno permaneas. Notum itaque est nostre pietati qualiter Leofricus episcopus sine ciuitate sedem pontificalem tenet, unde multum miramur, non de illo solo, sed et de omnibus illis episcopis qui talia agunt. Cum uero ad uos nostrum miserimus legatum, de aliis dicens, nunc autem de nostro fratre iam dicto Leofrico precipimus atque rogamus ut, propter Domini et nostri amoris causam, adiutorium prebeas, ut a Cridionensi uillula ad ciuitatem Exoniam sedem episcopalem possit mutare. Hec et alia bona opera ita agere studeas, ut a Christo Domino eternum regnum acquirere ualeas. uale, carissime, semper in Domino



XXXIu. Bulla S. Leonis IX pro abbatia Electensi. 
[Gall. Christ., uI, Instrum., 106.]


LEO episcopus, seruus seruorum Dei, dilectissimo filio G. uenerabili abbati monasterii beate Marie uirginis, quod uocatur Etelsus, et per te cunctis successoribus abbatibus in perpetuum.

Quoties illa a nobis tribui postulantur que incunctanter rationi conueniunt, animo nos decet libenti  concedere et petentium desideriis congruum impertiri suffragium. Et ideo postulastis a nobis ut prefatum monasterium apostolice auctoritatis serie muniremus, et omnia eius pertinentia perenni iure ibidem inuiolabiliter permanendo confirmaremus, et ut absque omni iugo seu ditione cuiuscunque persone constabilire nostri priuilegii pagina corroboraremus. Propterea, tuis flexi precibus, per huius nostre auctoritatis priuilegium statuentes, decernimus ut cuncta loca urbana uel rustica, id est, curtes, mansos, salas, castella, casales, uineas, terras diuersaque predia, culta uel inculta, cum colonis uel colonabus, seruis et ancillis, que ab aliquibus Christianis eidem monasterio concessa sunt, uel que et per aliqua munimina ad eumdem pium locum pertinere  uidentur, cum magna securitate quiete debeatis possidere, et per te uniuersi successores tui abbates in perpetuum, scilicet monasterium sancti Pauli uallonensis, et S. Marie Urbionis et terra, Coplata uocitata, et ubicunque reperiri poterunt que eidem sancto loco iure debentur, absque ulla contradictione hominum seu feminarum, apostolica auctoritate interdicimus ut semper teneat ille locus gloriosissimus ita ut nullus archiepiscopus, episcopus, dux, marchio, comes, uicecomes, seu quelibet magna paruaque persona abhinc et in antea habeat licentiam monasterium illud uendere, nec adpreciari, sed neque ex prefatis omnibus rebus, que inibi pertinere uidentur, audeat inuadere, molestare . . . . consecrationem libenter impertiat. Abbates quoque,  qui in eodem loco consecrandi sunt, de ipsa congregatione communi consilio eligantur, et non aliunde, nisi propter indigentiam bonarum personarum petantur.

Et, si discordia eligendi inter eos emerserit, quem maior pars numero ac sanctitate elegerit fiat abbas. Quod si episcopus aliquis donationem ex consecratione requisierit, ac neque consecrare uoluerit, liceat electo abbati adire ad unum episcopum quemcunque uoluerit uicinum, et consecrationem gratis accipere. Insuper auctoritate apostolica iudicamus ut nulli archiepiscoporum uel episcoporum monasterium ipsum, uel abbatem qui ibidem fuit, abhinc inantea, seu aliquem ex congregatione, uel aliquem  pertinentem ad ipsum monasterium excommunicare uel anathematis uinculo innodare, seu aliquod altarium eiusdem loci uel aliquam ecclesiam exconciliare liceat. Quod si aliquis presumpserit, ipse excommunicatione nostra constringatur, et dictum monasterium cum abbate et omnibus suis absolutum ab imposita sibi excommunicatione apostolica auctoritate maneat. Statuentes, apostolica censura sub diuini iudicii obtestatione et anathematis interdictione, ut nulli unquam summorum pontificum uel alie cuilibet magne parueque persone contra hoc  nostrum apostolicum priuilegium uenire uel usurpare liceat. Si quis autem temerario ausu, etc.

Datum, uI Idus Aprilis, per manus Petri diaconi bibliothecarii et cancellarii sancte apostolice sedis, anno domni Leonis noni PP. II, indictione Iu  .



XXXu. S. Leo IX approbat predecessorum priuilegia monasterio Corbeiensi concessa. 
D'Achery, Spicil. III, 349.]

LEO episcopus, seruus seruorum Dei, FULCONI abbati Corbeiensis monasterii siti in pago Ambianensi, perpetuam in Domino salutem.

Conuenit apostolico moderamini pia religione pollentibus beneuola compassione succurrere, et petentium  desideriis congruum impartiri suffragium. Et ideo, quia postulasti a nobis quatenus, exempla antecessorum nostrorum sequentes, priuilegio nostre apostolice auctoritatis monasterium uestrum eiusque bona [tam] presentia quam futura muniremus, et etiam prerogatiuam, ipsi monasterio collatam ab episcopis Ambianensibus et archiepiscopis Remensibus nec non apostolicis uiris antecessoribus nostris, corroboraremus: inclinati precibus tuis, per hanc nostre apostolice auctoritatis censuram confirmamus et corroboramus quidquid inuenitur in priuilegiis antecessorum nostrorum, Benedicti, Nicolai, Christophori, ut scilicet prefatum uestrum monasterium, rerum suarum liberam obtineat dominationem, et quecunque eidem monasterio in auro, in argento,  in agris, in famulis, in quibuslibet aliis rebus fuerint oblata, in tua tuorumque successorum abbatum fratrumque maneant dispositione et libera potestate: nec liceat episcopo Ambianensi quidquam portionis ex eis accipere uel exposcere; nec in abbate uel in fratribus uel in ipso cenobio potestatem exercere, siue in cellis eiusdem monasterii, uidelicet Busco, Braczo, Taneta, Naurdi, Uscia, Thenis, siue in clericis uel in laicis, uel in famulis omnibusque possessionibus ad respectum eiusdem monasterii eiusque cellarum pertinentibus, sicut ipsi monasterio iam dudum concessum cognouimus, et collaudatum ab episcopis Ambianensibus et archiepiscopis Remensibus ceterisque uniuersis episcopis Galliarum.

 Prohibentes ne quis unquam Ambianensis episcopus potestatem habeat ipse, uel »economus, uel archipresbyter, aut archidiaconus eius, accedendi ad uestrum monasterium eiusque cellas, nisi forte uel necessitate uel dilectione ab abbate monasterii fuerit uocatus: ea tamen ratione ut nec in ecclesiis eidem monasterio subiectis, uel in earumdem ecclesiarum clericis molestationem uel perturbationem agere audeat; uel nouam consuetudinem abbati uel fratribus statuat, disponens aliquid contra uoluntatem eorum: qui tamen monachorum uel canonicorum, et quas abbas cum fratribus petierit ordinationes  differre non debebit. Similiter altarium et basilicarum consecrationem tam in ipso monasterio quam in possessionibus eiusdem: chrisma quoque et oleum consecratum singulis annis, nec aliquod propterea munus exposcere.

Constituentes etiam ut nullus per Galliarum Germaniarumque prouincias, siue laicus sit siue cleribus, in ecclesiis, agris uel famulis aliquam suam uoluntatem exerceat, preter uoluntatem abbatis et fratrum, etiamsi rex sit, dux, marchio, archiepiscopus uel episcopus.

Sancimus preterea inter se abbatem eligere fratres secundum Deum, nec aliquem principem hoc audere agere, nec ipsum abbatem postquam electus fuerit, nisi in probabili crimine deprehendatur, deiici;  sed canonice examinetur et diiudicetur. Quam nostram sanctionem si quis uiolauerit, admoneatur sati factionis ab Ambianensi episcopo; si uero non obedierit, etiam a Remensi archiepiscopo: quod si nec hunc audierit, liceat fratribus monasterii Romanam sedem appellare, et Romanus pontifex non differat eumdem uiolatorem ore proprio anathematizare.

Ultimo, quia ad apostolicam sedem tam deuotus, fili carissime, uenisti, placuit munificentie nostre usum tibi dalmatice et sandaliorum concedere, ea tamen ratione ut non negligas annis singulis nuntium ad apostolicam sedem dirigere tuique conueniens monasterii notificare, ut uos ualeamus si necesse fuerit adiuuare. Statuentes apostolica censura  ne quis unquam mortalium, siue sit rex siue comes, archiepiscopus uel episcopus, aliaue parua magnaque persona contra hoc nostrum priuilegium uenire attentet. Quod qui fecerit, ad usque dignam satisfactionem uinculo anathematis innodatus sit. Qui uero illibatum custodierit, a Domino Deo benedicatur et eterne uite particeps efficiatur. Amen.

Data XIu Kal. Maias per manus Petri diaconi, bibliothecarii et cancellarii sancte apostolice sedis, anno domini Leonis IX pape secundo, indictione quarta  .



XXXuI. Priuilegium S. Leonis IX pro monasterio uizeliacensi

LEO episcopus, seruus seruorum Dei, GAUFRIDO abbati  uizeliacensis cenobii, quod est in honore Domini nostri Iesu Christi et ueneratione eiusdem Genitricis et beatorum apostolorum Petri et Pauli, et beate Marie Magdalene eiusque successoribus in perpetuum.

Quoniam postulastis a Romana sede, cui Deo auctore deseruimus, uobis confirmari priuilegia ab antecessoribus nostris uestre ecclesie collata, dignum duximus uestram petitionem adimplere. Proinde monasterium predictum in pago Aualensi in finibus Burgundie constructum opibusque ditatum quorumdam sancte Ecclesie . . . . , priuilegio nostre apostolice  auctoritatis decreto indulgentes, uobis concedimus, confirmamus, corroboramus, ut nulli regum, nulli antistitum, nulli quacunque predito dignitate, liceat ipsum monasterium perturbare, uel ea que ibi a iam dictis fundatoribus, uel ab aliis fidelibus oblata sunt, uel in futurum offerri contigerit, sub cuiuslibet cause, occasionisue specie, minuere uel auferre siue suis usibus applicare, sed sine inquietudine in sustentatione eiusdem monasterii, et usibus abbatum et monachorum sub regula sancti Patris Benedicti ibi Deo militantium uolumus ea et precipimus possideri: ea uidelicet conditione ut nullus successorum nostrorum pontificum in hac sancta sede, cui auctore Deo seruimus, unquam uel usquam quiddam ex eisdem rebus cuiquam beneficiare,  commutare, aut sub censu quolibet concedere per futura tempora patiatur, sed censum tantummodo in testamento traditionis a fundatoribus qui ex eodem monasterio hanc sanctam heredem Romanam fecerunt Ecclesiam, etiam delegatum, unam uidelicet libram argenti annis singulis successores nostri accipientes, per paternitatis suffragium eidem monasterio sollicitudine pastorali uigilanter contra omnes infestantes impendere studeant. Item constituimus ut, obeunte abbate predicti monasterii, non alius ibi quacunque obreptionis astutia ordinetur, nisi quem consensus monachorum secundum timorem Dei et institutionem Regule sancti Benedicti elegerit, et huius apostolice sedis pontifex preuiderit ordinandum, aut suggestione monachorum consenserit  ordinatum.

Hoc quoque capitulo presenti subiungimus, ut locum auaritie secludamus, nullum de regibus, nullum de episcopis uel sacerdotibus, uel de quibuscumque fidelibus, per se, suppositamue personam, de ordinatione eiusdem abbatis, uel clericorum, aut presbyterorum, uel de largitione chrismatis, aut consecratione basilice, uel de quibuscunque causis ad idem monasterium pertinentibus, audere in qualibet specie xenii loco quidquam accipere, neque eumdem abbatem pro ordinatione sua aliquid dare presumere, ne, hac occasione, ea que a fidelibus pio loco offeruntur consumantur. Neque episcopus ciuitatis ipsius parochie, nisi ab abbate ipsius monasterii  inuitatus, ibidem publicas missas agat, neque stationes in eodem cenobio indicat, ne seruorum Dei quies quomodo populari conuentu perturbari ualeat, neque paratas, aut mansionaticos exinde presumat exigere. Susceptionem autem fidelium et religiosorum uirorum atque beneficentiam, quam iubet Apostolus cunctis exhibendam, pro possibilitate loci et facultatum, non modo ibidem fieri [non] denegamus, uerum etiam suademus: ut tamen et modus in numero congregationis adeo conseruetur,  ut nec pluralitas penuriam, nec paucitas inhabitantium destitutionem loci inducere ualeat. Priuilegium quoque a predecessore nostro pie memorie papa Nicolao eidem monasterio collatum nostra auctoritate confirmamus, excepto duntaxat quod ipse sub nomine ancillarum Dei que ibidem pro crebris infestationibus seculi nunc ordinabiliter manere nequeunt, illud delegauit: nos uero, aptioris utilitatis gratia, sub habitu monachorum esse congruenter decernimus. Si quis uero regum, episcoporum, sacerdotum, abbatum, iudicum, comitum, aut secularium personarum, contra hanc nostre institutionis paginam uenire tentauerit, percussus apostolico anathemate, potestatis honorisue sui dignitate careat, reumque se coram diuino iudicio cognoscat,  et nisi ea que a se male acta sunt defleuerit, a sacratissimo corpore Domini nostri Iesu Christi alienus fiat, atque eterno examini districte ultionis subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis recipiant, et apud districtum Iudicem premia eterne pacis inueniant.

Data u Kalendas Maii per manus Petri diaconi et bibliothecarii sancte sedis apostolice, anno II domini Leonis IX pape, indict. III.



XXXuII. S. Leo IX Willelmo comiti Niuernensi sub excommunicationis pena precipit ut monasterio S. Bercarii Deruensi ablata restituat. 
[Mabill., Annal. ord. S. Bened., Iu, 327.]


LEO episcopus, seruus seruorum Dei, WILLELMO Niuernensi comiti apostolicam benedictionem.

Mandamus et precipimus tibi ut rectum facias Deo, et sanctis apostolis Petro et Paulo, et sancto Bercario, et monachis inibi considentibus, de prediis illorum, sicut iam tibi precepimus, et tu abbati illorum conuenisti. Quod nisi feceris, si, quatuor proclamationibus factis, ad me de hac re quinta facta fuerit, profecto excommunicaberis. uale.

Data Kalend. Maii per manus Petri bibliothecarii sancte sedis apostolice, anno domni Leonis noni pape secundo, indictione tertia, abbati sancti Bercarii, quem eodem die ad abbatem in capella sua  Lateranensi benedixerat, et ei nomen suum, quod fuit Bruno, imposuerat  .



XXXuIII. S. Leo IX, in synodo quinquaginta quinque episcoporum, Gerardum, quondam episcopum Tullensem, numinibus ascribit, dieque 23 mensis Aprilis coli iubet. 
[Mabill. Acta SS. ord. S. Bened., u, 894.]

LEO episcopus, seruus seruorum Dei, cunctis  catholice Ecclesie filiis in Christo salutem et apostolicam benedictionem.

uirtus diuine operationis in omnibus est mirabilis, maxime tamen in sanctis suis, quos presciuit et predistinauit conformes fieri imagini Filii sui, quos etiam uocauit et sanctificauit  antequam secula fierent, antequam ipsi exstarent. Et quia ipse Dominus in Euangelio dicit: Pater meus usque modo operatur, et ego operor ; uerum procul dubio esse quotidie ostendit quando dicit scilicet eos sanctificandos quos uocauit, eos uocandos quos predestinauit sola gratuite miserationis bonitate, nec humani generis merito, quia naturaliter omnes sumus filii ire et filii gehenne. Cur autem hec dicere ceperimus, continuo  patefaciemus, quia sicut nemo accendit lucernam et ponit eam sub modio, sed super candelabrum statuit, ut luceat omnibus qui in domo sunt ; sic et Dominus noster iehsu Christus agit, illos clarificando miraculis in mundo quos secum uiuere et gloriari facit in celo, ut, quia per adoptionem facti sunt filii Dei, preueniente gratia pateat eos heredes esse regni quod promisit Deus diligentibus se. Paulo igitur ante nos in episcopatu Tullensi  fuit episcopus, nomine Gerardus, qui, duo talenta, intellectum et operationem, a celesti Patrefamilias accipiens, diuinam legem, quam medullitus intellexit, sic opere  adimplere studuit ut fieret dignus accipere illam desiderabilem a Deo salutationem: Euge, serue bone et fidelis, quia super pauca fuisti fidelis, super multa te constituam, intra in gaudium Domini tui . Sic enim Domini sui talenta erogauit, sic animas lucratus est, uerba salutis predicando, ut geminatam Domino suo pecuniam representaret, et sibi eterna beneficia cumularet. Lumbos sibi precinxit, castitatem seruando; lucernas in manibus portauit, exempla bone operationis aliis prebendo; exspectauit Dominum a nuptiis sancte Ecclesie, non dormiendo, sed uigilando prima, secunda, tertia uigilia, anxius ad eius aspectum, secundum illud quod quotidie psallebat: Sicut ceruus desiderat ad fontes aquarum, ita desiderat anima mea ad te ; item: Sitiuit anima mea ad te; quam multipliciter tibi caro mea!  At, quia sic semper animo suspirabat ad Deum, eius uirtute comitatus angelicam ducens uitam, quotidie Christum in pauperibus ad mensam suscipiens, quotidie piis actibus insistens, nec docendo nec agendo nisi quod sanctum et Deo gratum esset, multis effulsit miraculorum prodigiis, sanctitati eius testimonium perhibentibus; unde adhuc plures testes existunt. Quod et idem, post mortem carnis, cum Christo nostro spiritu uiuens, glorians sepe operatus est et sepe adhuc operatur, curans diuersos languores diuersasque infirmitates. Quamuis autem uenerabile corpus eius multis, ut duximus, hactenus coruscarit  miraculis, et ipse in numero sanctorum diuino sit deputatus iudicio; nondum tamen in catalogo sanctorum sortitus est humanam corroborationem, quod Dei miseratrix clementia nobis seruis suis reliquit agendum, ubi ad culmen conscendimus Apostolicum. Residentibus ergo nobis Rome in synodo in ecclesia Saluatoris cum multis cepiscopis nostris, circa sexto nonas Maias, relatum est auribus nostris ab Udone Tullensi preposito, eadem nocte, ipsum domnum Gerardum in uisione apparuisse cuidam uenerabili monacho, nomine Albizoni, qui synodo intererat, quem ipse Udo nimiis precibus constrinxerat exorare Dominum, ostendere sibi cuius meriti esset apud Deum ipse domnus Gerardus, qui tot miraculorum radiis coruscabat. uidebatur ergo illi  ipsum assistere sibi, quem nunquam corporaliter uiderat, nec etiam nomen eius audierat, et dicere seipsum Gerardum esse, pro quo Deum decreuerat exorare. Ad quod ille gauisus sedulo sciscitari cepit an esset apud Deum in numero sanctorum. Cui leto uultu respondit procul dubio se esse cum Deo, dignumque ac iustum fore eos honorari in terris ab hominibus qui honorantur in celis ante Deum ab angelorum agminibus. Quam uisionem ipsi ore proprio diuulgauimus in synodo, exponentes ipsius domni Gerardi uitam uenerabilem, conuersationem mirabilem, miraculorum multitudinem, efficaciam diuine uirtutis ad corpus eius exuberantem; et sequenter sanctam synodum interrogauimus si deberet ut sanctus uenerari, et sanctus deinceps nominari.  Ad quod, tam archiepiscopi quam episcopi, tam abbatis quam clerici ac laici, quorum utrorumque magna intererat multitudo, quasi uno ore clamauerunt ipsum domnum Gerardum uirum esse sanctum, a Deo inter sanctos numeratum, et ab hominibus inter sanctos numerandum et uenerandum, pro eo quod, uiuens in carne, testantibus miraculis, ut uir sanctus exstitit, et carne exutus, qualis in mundo fuerit, in celesti beatitudine positus mundo quotidie eisdem miraculis innotescat. Decreuimus igitur sic sancta annuente ac laudante synodo, ut ex hoc sanctus habeatur, et sanctus colatur nono Kalendas Maias, tam Leuche, sicut sanctus Mansuetus et sanctus Aper, quam ubique terrarum, sicut ceteri sancti; cuius sancti uenerabile corpus per nos ipsos  cupimus transferre, et digno honore, digno loco in altare proprio collocare ad laudem et gloriam Domini nostri Iesu Christi, qui ideo factus est pro nobis homo ut non solum solueret nos a peccatis, sed etiam conferret nobis premium eterne beatitudinis, et mansionem in celis, ubi ipse cum Patre et Spiritu sancto uiuit et regnat per omnia secula seculorum. Amen.

Nomina episcoporum atque abbatum qui interfuerunt synodo Rome: Dominicus patriarcha Gradensis, Alinardus archiepiscopus Lugdunensis, Leodegarius uiennensis archiepiscopus, Hugo Bisontiensis archiepiscopus, Humbertus Siciliensis archiepiscopus, Hildebrandus Capuensis archiepiscopus, Petrus  Comsanensis archiepiscopus, Ioannes Portuensis archiepiscopus, Ioannes Senensis episcopus, uido uolaterrensis episcopus, Crescentius Silue-candide episcopus, Ioannes ueletrensis episcopus, Ioannes Ostiensis episcopus, Ioannes Sabinensis episcopus, Ioannes Tiburtinus episcopus, Benedictus Salernitanus episcopus, Leo Gageranus [f., Gaietanus] episcopus, Atto Camerinensis episcopus, Ioannes Siscionensis episcopus, Adalbero Metensis episcopus, Obiso Pisensis episcopus, Henricus Populonii episcopus, Atenulfus Cesenatis episcopus, Crescentius Cerensis [id est, Ceretanus] episcopus, Azo Centumcellensis episcopus, Gerardus Reatinensis episcopus, Bonizotus Cariellensis episcopus, Ioannes Suanensis episcopas, Gerardus Rosellanus episcopus, Theodericus Orbiensis  episcopus, Aldedus Wilgradensis episcopus, Leo Murensis episcopus, Mazio Montis-uiridis episcopus, Bonus Petroraus [f., Perusinus] episcopus, Henricus Spoletanus episcopus, Bernardus Patauiensis episcopus, Walterus ueronensis episcopus, Ysembardus Teanensis episcopus, Petrus Bituricensis [Bitterrensis] episcopus, Arto Marsicanus episcopus, Leo Seranus episcopus, Benedictus Berulensis episcopus, Aso Solinensis episcopus, Attigrinus Imolensis episcopus, Gerardus Florentinus episcopus, Fridericus Genuensis episcopus, Gosfridus Constantiensis episcopus, Mannis Redonensis episcopus, Hugo Niuernensis episcopus, Isembaldus Pictauiensis episcopus, Arnolfus Santonensis episcopus, Arduinus  Tuderanus episcopus, Hugo archidiaconus Ecclesie Romane, Petrus eiusdem Ecclesie diaconus, etiam cancellarius et bibliothecarius, Sico primicerius ipsius Ecclesie, Richardus abbas Sancti Benedicti, Hugo abbas Cluniacensis, Airardus abbas Sancti Pauli, Ioannes abbas Sancti Sabe, Reinerus abbas Sancti Cosme, Petrus abbas Sancti Bonifacii, Ioannes abbas Sancti uitalis, Ioannes abbas Sancti Laurentii, Bonactus abbas Sancti Ioannis, Richerus abbas Sancti Iuliani, Liufridus abbas Sancti uincentii, Gosfridus abbas de Reigelliaco, ualerandus abbas Sancti S. uitoni, Geruinus abbas Sancti Ricarii, uincentius abbas Sancti Ianuarii, Leo abbas Sancti Cornelii, Martinus abbas Sancti Blasii, Felix abbas Sancti Andree, Richardus abbas sancti Ragneberti,  Dudo abbas Sancte Marie, Peneresius abbas Sancti Saluatoris, Agino abbas Sancti Siluestri, Adam abbas Sancti Isaac, Theuso abbas Sancti Petri, Bonizo abbas Sancti Petri, uincentius abbas Sancti Ianuarii, Urlinus abbas Sancti Apollinaris, Wido abbas Sancti Seueri, Leuzo abbas Sancte Marie, Albricus abbas Sancti Zenonis, Ioannes abbas Sancti Saluatoris, Bonactus abbas Sancti Saluatoris, Letus Sancti Angeli, Stephanus abbas Sancti Thome, Rodulfus abbas Sancti Petri.



XXXIX. Priuilegium Leonis IX pro ecclesia Carrofensi. 
[Labbe, Biblioth. nou. mss. II, 757.]


Hugoni religioso abbati ex monasterio S. Saluatoris Karroffensis cenobii, confirmat bona monasterii que enumerat. Item illa que in pago Aruernico habentur, uel in circuitu eius, que quondam fuerant ablata eidem loco, et moderno tempore sunt restituta ipsi per Guillelmum principem Aruernorum et per filios eius, id est castellum S. Yuonii et quidquid ad ipsum pertinuit, et ecclesiam Cadiloco, et ecclesiam Molangia, et ecclesiam Nobiliacus, et ecclesiam Chrosogilo, et uillam Perusiam, et ecclesiam Gaudiniacus, et omnia que his ecclesiis pertinent.

Data u Nonas Maii per manus Petri diaconi, Bibliothecarii  et cancellarii, S. A. sedis, anno domini Leonis IX pape II, indictione III.



XL. S. Leonis IX epistola ad principes Britannie.---Sententiam pro Turonensi Ecclesia aduersus Dolensem pronuntiat, resistentes et Simoniacos atque ab eis ordinatos excommunicat. 
[Marten. Thesaurus Anecd. III, 869.]

LEO, sancte sedis apostolice gratia Dei papa E.  Britonum principi ANALO  comiti et ceteris principibus Britannie secundum Deum uiuere uolentibus uita et salus.

In scriptis ueterum reperimus omnes episcopos tue patrie archiepiscopo Turonico subiectos esse  debere. De qua re Nicolai pape temporibus, et Ioannis, Leonisque, et ceterorum quorum nomina inserere longum est, clamor factus est. Ex quibus Nicolaus papa litteras Salomoni regi Britonum direxit, in quibus precipit, ut omnes sue patrie episcopi Turonice Ecclesie subiecti sint. Alii uero apostolici eosdem apostolica auctoritate ob id excommunicauerunt. Ad nos quoque in Remensi concilio clamor huiusmodi delapsus est: nos statim, ut ipse uester archiepiscopus cum suis subiectis Romano concilio preesens adesset, non solum de hac causa redditurus rationem, sed etiam de hoc quod simoniacus cum suis suffraganeis esse comprobatur et exlex, querens que sunt mundi, non que Iesu-Christi; legatos etiam Turonici archipresulis adesse  precepimus. Legati Turonici adfuerunt, uestrates pontifices cum suo capite se subtraxerunt. Nullo itaque modo probare potuimus illum uestrum presulem archiepiscopum esse debere, presertim cum archiepiscopus sine sede ciuitatis, sine pallio archiepiscopali non possit haberi. Excommunicamus omnes hos de quibus sermo est ex auctoritate Dei Patris, et Filii, et Spiritus sancti, sanctique Petri et nostra, non solum propter hanc presumptionem qua subiici Turonice Ecclesie dedignantur, sed  etiam propter Simoniacam heresim qua polluti sunt, et ordinatos a se contaminare uidentur, tali ratione, ut diuinum officium non peragant, neque audiant, neque benedictionem tribuant. Simili etiam sententia ab eis ordinati feriantur. Tibi autem, carissime fili, mandamus ut te ab eorum conuentibus cum omnibus fidelibus subtrahas, deinde eos commoneas, ut nostris preceptis obsecundent, Simoniacam heresim deponant, secundum Deum uiuant. Et hoc te auctoritate hortamur apostolica, ut per totum regnum tibi commissum pacem facias, iustitiam diligas, subditos pie regas. Turpe est enim ut cum unus ex maximis Gallie principibus habearis, naturalibus sis uitiis subiugatus. Et si secundum Deum te uiuere audiero, bonumque exemplum prebere subiectis,  benedictione S. Petri et nostra donaberis. Sin aliter egeris, et excommunicatis te adiunxeris; ut illi, nostra auctoritate excommunicatus sis. Quod si uester archiepiscopus cum suis suffraganeis de hoc quod Turonicus pontifex clamat, deque Simoniaca heresi excusare se rationabiliter uoluerint, uercellensi concilio Kalendis Septembris futuro presentes sint, nosque ibi, si Deus permiserit, erimus causas eorum audituri. uale.



XLI. S. Leonis IX Bulla qua monasterio Sancte Marie in Gradibus Arretine Diecesis omnia illius iura confirmat. 
[Muratori, Antiq. Ital. u, 1019.]


LEO episcopus, seruus seruorum Dei, dilecto filio ALBIZONI religioso uiro, in Domino Deo omnium eternam salutem.

Sub multa et incomprehensibili abysso iudiciorum diuinitatis, inter confratres et conseruos nostros eminentiorem gradum adepti, tanto intentius cum timore et tremore nostram ipsorum salutem debemus, eis condescendendo et consulendo, incessanter operari, quanto certius scimus . . . . . dispositionis et actionis nostre rationem posituros illi, cuius uniuerse uie misericordia et ueritas merito creduntur, et uidentur in omni administratione mundi. Quapropter qui . . . . sapientibus et insipientibus debitores sumus, Doctoris gentium monita cogimur . . . .  reddere cunctis, que si denegare minime debemus alicui externorum, nec in su . . quanto magis domesticis fidei in interioribus, maxime cum id a nobis exigitur, quod Omnipotenti plurimum placere nullo modo dubitatur? Quare, carissime fili, quoniam humill. . . . . . . apostolicam et magistram omnium sedem, et prece nobis gratissima inculcasti, ut auctoritatis nostre precepto tutaremus a quorumuis rapacitate, et hominum nequam infestatione, ac. . . . . . monasterium beatissime uirginis matris Domini et genitricis Dei Marie, situm in Aretina diecesi, in nullo . . . . . . tue tam iuste petitioni, sed eidem optamus per omnia suffragari, nec denegandum tue religiositati duximus tutelam specialem, qui omnibus debemus et . . . . . . . . Non enim parum tibi in  Domino congaudemus, quod ecclesiam illic primitiuam, et olim celeberrimam, sed, peccatis facientibus, iamdiu neglectam et omnino derelictam, restruere, aliquantulumque reparare fueris conatus, tam patrimonii seu beneficii tui quam etiam fratrum, et consanguineorum tuorum aliorumque religiosorum collationibus, quatinus inibi Deo deseruiret perpetim ordo monasticus. Quam utique ecclesiam quia conditor noster inter alia innumera nobilitauit et honorauit fracti calicis et resolidati miraculo, atque gloriosi beati Donati pontificis martyrio, et nos eam gratanter honoramus nostre apostolice sedis precepto. Salua itaque debita subiectione, que ex prefato loco episcopum Aretinum iure solet attingere, huius nostri precepti tenore perpetualiter confirmamus  et decreto sancimus quidquid idem cenobium in rebus mobilibus uel immobilibus, tam tua quam cuiuscunque donatione, in presentiarum uidetur possidere, et quidquid illic a piis adaugebitur aut donabitur in futuro tempore, ut nemo inde quidquam presumat subripere, fraudare, alienare, minuere . . . . . . . quouis ingenio predicta inibi hactenus conquisita, et Deo propitio conquirenda serua . . . . . . . monachorum ibidem Deo seruientium utilitati, quos pro nullo alio ordine ecclesiastico permittimus aliquando perturbari, iuxta statuta sancte Chalcedonensis synodi, taliter hoc ipsum decernentis: Que semel Deo dicata sunt monasteria, consensu episcoporum, maneant perpetuo monasteria, et res, que ad ea pertinent, monasteriis reseruentur,  etc.

Si quis autem presenti nostro decreto, a nobis pro Deo et secundum Deum promulgato, contraire quolibet modo presumpserit, et insuper si aliquas oblationes uiuorum siue defunctorum prefato loco delegatas sibi uindicare, uel aliis contradere tentauerit, quasi sacrilegus et Deo rebellis, donec forte resipiscat, districto anathemate se multandum apostolica auctoritate nouerit. Qui uero integre et deuote illud obseruauerit, nec consenserit sacrilegis, sed potius pro posse ac nosse suo restiterit, mereatur copiam superne benedictionis, et premium sempiterne salutis. Amen.

Bene ualete.

 Datum Iu Kalendas Iunias, per manum Petri diaconi bibliothecarii, anno domini Leonis noni Pape II, indictione III.



XLII. S. Leo IX monasterii S. Saluatoris, in monte Amiato siti, possessiones et priuilegia confirmat. 
[Ughelli, Italia sacra, III, 626.]

LEO episcopus, seruus seruorum Dei, THEUZONI uenerabili abbati monasterii S. Saluatoris, sito in comitatu Clusino territorio monte Amiato, tibi tuisque successoribus perpetuam in Domino salutem.

Quoniam semper sunt concedenda que rationabiliter et congrue a fidelibus petantur, ob deuotionem pii conditoris nostri oportet nos in priuilegiis  prestandis nostram nullo modo denegare munificentiam. Igitur, quia uestra dilectio a nostre sublimitatis apostolatu humiliter rogauit quatenus predictum monasterium Sancti Saluatoris constitutum in supranominato comitatu et territorio priuilegiis apostolice sedis decoretur, ut sub ditione iuris sancte nostre, cui Domino auctore presidemus, Ecclesie constitutum, nulliusque alterius Ecclesie iuri uel ditioni submittatur; quare uestris piis desideriis per hanc nostram auctoritatem id quod postulatis libenter concedimus. Et ideo cuiuslibet Ecclesie sacerdotem in prefato monasterio quamlibet iurisdictionem, uel potestatem, siue auctoritatem, preter sedis apostolice pontificem habere prohibemus, ita ut nisi ab abbate monasterii eiusdem fuerit  inuitatus, nec missarum solemnia ibidem omnino celebrare presumat. Hoc denique hac nostra apostolica auctoritate constituimus, ut nulla alia magna seu parua persona eidem uenerabili monasterio, siue in seruis Dei, uel in famulis, aut etiam in seruis, uel ancillis, nec non et in liberis, uel in cunctis rebus ad id pertinentibus, uidelicet in casis, et possessionibus, quoquo modo aliquam molestiam inferre presumat. Pariterque concedimus et confirmamus eidem sancto monasterio primitias uel decimas de suis hominibus, siue de preceptalibus, atque sacrum baptismum licenter celebrare, et in ecclesia S. Benedicti, et S. Marie, sicuti ei concessum est a partibus regum, per precepti paginam, uel quidquid ibidem contineri uidetur, uel si quid  ab antecessoribus nostris pontificibus sanctis, uidelicet Stephano, Adriano, Ioanne, Formoso, uel ab aliis antecessoribus pontificibus eidem monasterio concessum est, ut totum hoc integrum apostolica auctoritate uobis, uestrisque successoribus concedimus et confirmamus. Chrisma quoque et oleum sanctum a quacunque ecclesia uoluerit, uel potuerit, licenter accipiant; statuentes apostolica censura precipimus ut nullus dux, marchio, comes, uicecomes, castaldius, uel aliquauis magna seu parua persona ullum districtum in aliquibus locis ipsum monasterium habere uel iudicare, seu aliquid placitum tenere audeat, nisi ab ipsius monasterii abbate inuitatus fuerit. Hac quoque apostolica auctoritate precipiendo sancimus, ut neque episcopus,  uel alius quisquam de ordine clericorum ecclesias, parochias, cellas, uel predia, uel quecunque loca, seu res prefati monasterii auferre aut alienare quoquo modo presumant, aut quamlibet controuersiam, siue iniuriam, seu aliquam domi iacturam in rebus, possessionibus, uel in nullis utensilibus siue ornamentis, predicto monasterio inferre audeat. Hec omnia que superius memorata sunt, uidelicet decimas, primitias, oblationes, ad sepe dictum monasterium pertineant, necnon et baptismum, chrisma, et oleum, tibi dilecto filio nostro Theuzoni abbati, tuisque successoribus in perpetuum a presenti quarta indictione per hanc nostri priuilegii paginam apostolica auctoritate confirmamus atque concedimus secundum  predictum modum. Denique statuimus, cum dictus abbas de hoc seculo migrauerit, neque rex, neque dux, neque marchio, neque episcopus, neque comes, neque ulla alia persona ibidem abbatem ordinare presumat, sed congregatis in unum cunctis eiusdem monasterii fratribus, ac communi consensu, Dei prouidentia, qui dignus hoc honore uisus fuerit, ex propria congregatione abbatem ibi ordinent. Si quis autem, quod non optamus, temerario ausu contra ea que ab hac nostra auctoritate pie et firmiter per hoc nostrum priuilegium statuta sunt contraire tentauerit, uel hec que a nobis ad laudem Dei pro stabilitate iam dicti monasterii statuta sunt refragari, aut quoquo modo transgredi, presumpserit, sciat se auctoritate beati Petri apostoli  anathematis uinculo innodatum, et cum diabolo et eius atrocissimis pompis, atque Iuda traditore Domini nostri Iesu Christi, eterni incendii supplicio cremandum, nisi quod male peccauit digne correxerit. At uero qui pio intuitu custos et obseruator exstiterit huius nostri apostolici priuilegii, hic confirmationis [et] benedictionis gratiam a misericordissimo iudice Domino nostro uitamque eternam cum omnibus electis Dei consequi mereatur in secula seculorum. Amen.

Datum uIII Id. Augusti, per manus Petri diaconi bibliothecarii et cancellarii S. apostolice sedis, anno domini Leonis IX pape II, ind. Iu.



XLIII. S. Leo IX monasterium S. uictoris Massiliense, Petro abbate in synodo uercellensi petente, tuendum suscipit, eique abbatiam S. uictoris ualentinensem concedit. 
[Mansi Concil. XIX, 779.]


LEO episcopus, seruus seruorum Dei, PETRO abbati monasterii S. uictoris Massiliensis martyris et omnium apostolorum, tuisque successoribus abbatibus perpetuam in Domino salutem.

Conuenit apostolico moderamini pia religione pollentibus beniuola compassione succurrere, et petentium desideriis congruum impertiri suffragium. Ex hoc enim lucri potissimum premium a conditore omnium Deo in sidereis cetibus promerebitur,  si uenerabilia loca nostris temporibus ad meliorem fuerint, Deo iuuante, cultum perducta, et a lesione prauorum hominum protecta. Quia uero tu, dilectissime fili, cum ad synodum nostram uercellensem uenisti, tutamen nostre apostolice defensionis, priuilegium monasterio tuo, quod proprie est S. Petri, supplici deuotione a nobis postulasti: inclinati precibus tuis, per huius nostre apostolice preceptionis seriem, predictum monasterium S. uictoris martyris omniumque apostolorum, cui tu preesse meruisti, ut liberum ab omni humana conditione et iugo consistat, pro eo quod sub iure sancti Petri positum, libertatem meruit adipisci, nostra apostolica auctoritate semper esse decernimus; quin etiam interdicimus ne quidquam molestationis,  quidquam uiolentie aut rapine in rebus eiusdem monasterii et etiam cellis nominatim sacrilega manu committere audeat. Concedimus etiam ipsi uestro monasterio abbatiolam quamdam sancti uictoris nomine apud ualentinam ciuitatem sitam, quam nobis in ipsa synodo ipsius ciuitatis episcopus Pontius manibus nostris reddidit et per omnia refutauit, tuncque usque iniuste detentam ab abbate S. Theodofredi ex tempore desolationis monasterii S. uictoris. Statuentes apostolica censura ne ulla unquam hominum persona, cuiuscunque potestatis uel conditionis, cuiuscunque sexus et etatis, contra hanc nostre apostolice auctoritatis defensionem uenire pretentet. Quod si ausus fuerit, cuspide anathematis transuerberatus erit usque ad dignam  satisfactionem. Qui uero se ab hac presumptione custodierit, benedictionem a Domino Deo consequatur et eterne uite particeps efficiatur.

Data uII Idus Septembris per manus Petri diaconi, bibliothecarii et cancellarii sancte apostolice sedis, anno Domini 1050, Leonis noni pape II, indictione Iu.



XLIu. [Heinrico] imperatori Romanorum et regi Burgundionum, episcopis et principibus regionis illius Romanum monasterium commendat. 
[Mémoires et Documents de la Société d'histoire de la Suisse, p. 419.]

LEO episcopus, seruus seruorum Domini, H. dilectissimo  filio imperatori Romanorum et regi Burgundionum, episcopis et principibus regionis illius, salutem et apostolicam benedictionem.

uolo scire dominationem uestram et successorum uestrorum quia monasterium quod uocatur Romanum fuit quondam commendatum antecessoribus nostris ad seruandum et custodiendum et tuendum, non ad dandum et uendendum, nec ad beneficium dandum; sed qua occasione illud accidit, paucis uobis me dicere libuit. Multorum relatione didici quod dominus Stephanus uenerabilis huius Romane sedis episcopus, quibusdam necessitatibus impeditus et a Longobardis grauiter angustatus, necesse habuit consilium querere a Francorum rege; quia  carebat tunc Romanus orbis persona imperatoris, et qui consules et dictatores uidebantur non erant tante uirtutis ut possent sanctam Ecclesiam Romanam liberare a tot imminentibus turbinibus. Erat enim tunc temporis in partibus Gallie rex pius, nomine Pipinus, ille Pipinus cuius filius fuit heres et imitator Karolus Magnus; qui audiens necessitatem sancte Romane Ecclesie, uocauit predictum dominum papam Stephanum, ut ad se ueniret et de principibus tres secum deduceret cum quibus late consilium inueniret, quo eius Ecclesie subueniret. Annuens precibus regis, usque Parisios uenit. Susceptus est honorifice, ut pontifex summus, a rege et regni principibus; et tanto honore et reuerentia illum rex coluit, ut utrosque decuit,  multoque tempore secum retinuit; in quo loco multa miracula per eum Dominus dignatus est operare. Ut de ceteris taceam, ut libri illius monasterii , loquuntur, uisus est presentiam apostolorum Petri et Pauli et beatorum martyrum ibi quiescentium sibi allocutos, ut ecclesiam illam apostolorum auctoritate sublimaret, et supradictum regem P. et filios eius reges eligeret et consecraret, et diuina et apostolica auctoritate preciperet ut nullus mortalium per succedentia tempora in illo regno, nisi de illorum prosapia et propagine regem ordinare auderet. In supradicto uero negotio et itinere in quibusdam Iurensibus partibus posito monasterio iussit sibi hospitium preparare; sed susceptus et  seruitio habitantium fruitus, ut erat pius et misericors, hospitium benigne suscepit: et ex caritate locum benedixit et sanctificauit, et ad honorem apostolorum ecclesias ibi consecrauit et Romanum monasterium nominauit. Qui locus, ut audiuimus, postea a malis hominibus et ab importunis uicinis destitutus est; sed Domino annuente a rege Chonrado et Matilda, eius coniuge nobilissima beate recordationis, Maiolo et successoribus eius monachis commendatus, per illorum studium ad secularem honorem et ad religionem monasticam deductus est, et restitutus. Illa ordinatio beati Maioli et regis et regine fixa et stabilis permaneat. Ceterum uolo ut res ad nos semper respiciat; ita ut si aliquis ibi iniuriam fecerit et ex  nostra parte et successorum nostrorum reclamationem audierit et noluerit emendare, ad plenum sciat se apostolica auctoritate excommunicandum.



XLu. S. Leo IX monasterii S. Mansueti possessiones et priuilegia confirmat. 
[Dom Calmet, Histoire de Lorraine, I, Preuues, 429]

LEO episcopus, seruus seruorum Dei, dilecto in Christo filio DODONI, abbati monasterii Sancti Mansueti, quod in suburbio nostre ciuitatis Tulli situm est, eiusque successoribus regulariter promouendis in posterum.

Sicut rationi contraria procul est abiicienda petitio,  ita in his que bene desiderantur, effectum negari non conuenit. Tuis igitur, fili in Christo carissime, precibus annuentes, ad perpetuam uestri monasterii pacem ac stabilitatem, presentis decreti stabilitate sanximus, ut in eo non episcopus, non alia queuis persona, grauamen uel quampiam uexationem exercendi ius habeat, nec de redditibus, rebus, uel chartis, de uillis uel de cellis, siue de omnibus illi pertinentibus, quocunque modo, qualibet exquisitione, minuere, uel dolos aut immissiones aliquas facere presumat; sicut in beati Gerardi chirographis et antiquis ipsius loci priuilegiis continetur. Ut autem fratres inibi seruientes Deo liberius uacent, mansum integrum, in quo idem situm est monasterium, uel quidquid intra parochiam hodie iuste possidet,  siue in futurum possederit, ab omni banno seculari liberum et quietum, ab omni exactione immune, sub ea dimensione, que in supradicti episcopi chirographo est descripta, possideant. Confirmamus etiam uobis cellam apud Medium - uicum, cellam de monte Barro, cum parochia sua, ecclesiam de Germaio, ecclesiam de Boneio, cum capella de Ornezons, ecclesiam de Godelincort; ecclesiam de Parneio; ecclesiam de Bladiniaco; ecclesiam de Marceio, ecclesiam de Tulliaco, ecclesiam de Purnes, ecclesiam de Bouerons, ecclesiam de Andeliers, ecclesiam de Serto, ecclesiam de Limeis, cum omnibus appenditiis uestris, cum altaribus et decimis; ut nullo modo cuicunque persone ex predictis rebus liceat minuere uel auferre, neque ecclesiam siue  capellam intra supradictos terminos ausus sit construere. Confirmamus similiter uobis omnes uillas uestras, uidelicet Angeriacum cum piscaria integra in omni usu et banno; Molosiacum, Sessiacum, et alterum Sessiacum cum silua et banno. Tulliacum, Sartum cum silua et banno, Gibonis mansum, Purnes, Germaium, cum silua et banno, et cum omnibus mancipiis utriusque sexus ad predictas uillas pertinentibus. Preterea quecunque idem cenobium hodie iuste possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus illibataque permaneant. Decernimus ergo ut nulli omnino hominum liceat idem cenobium temere perturbare, aut eius possessiones  auferre, uel ablatas retinere, minuere, uel temerariis uexationibus fatigare; sed omnia integra conseruentur eorum que pro congrua sustentatione et gubernatione concessa sunt, usibus omnimodis profutura. Si quis sane principum, sacerdotum, iudicum, atque secularium personarum hanc constitutionis nostre paginam agnoscens, contra eam uenire tentauerit, potestatis honorisque sui dignitate inrecuperabiliter careat, reumque se diuino iudicio existere de perpetrata iniquitate cognoscat; et nisi uel illa que ab illo male ablata sunt restituerit, uel digna penitentia illicite acta defleuerit, a sacratissimo corpore et sanguine Dei et Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem  eidem loco iusta seruantibus sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne pacis inueniant. Amen. Amen. Amen. Amen. + Ego Leo catholice Ecclesie episc. anno incarnationis Domini 1050, indict. Iu.

Data Tulli in maiori ecclesia XI Kalendas Nouembris per manus Udonis Tullensis nostre Ecclesie primicerii, cancellarii et bibliothecarii sancte apostolice sedis, anno apostolatus domini Leonis noni pape secundo, episcopatus Tullensis uicesimo sexto.



XLuI. S. Leo IX canon corum ecclesie S. Stephani Tullensis priuilegia confirmat. 
[Dom. Calmet, Hist. de Lorraine, I, Preuues, p. 435.]


LEO episcopus, seruus seruorum Dei, dilectissime Tullensi Ecclesie gloriosi protomartyris Stephani, et per eam karissimis filiis ibidem Deo perpetuo famulantibus, perpetuam in Domino salutem.

Si utilitatibus sancte Matris Ecclesie famulantium opem ferimus, ob celestis recompensationis munus profecto id nostre saluti accrescere indubitanter speramus; et cum eorum sancta deuotio ad diuinum cultum per nos feruentius augmentatur, non minimam portionem in eorum retributionis  mercede ab eterno iudice nos suscepturos confidimus. Quapropter notum sit uniuersis Christi fidelibus, presentibus et futuris, quod nobis pro diuine religionis statu, apud uercellas in apostolica synodo residentibus, adierit nostram presentiam, cum multis aliis Deo deuotis, Udo primicerius sancte Tullensis Ecclesie, de qua ad hoc apostolicum onus electi sumus, non nostris meritis, sed diuina gratia euocante, quamque adhuc tenebamus sub nostre totius prouisionis ordinatione; exorans ut canonicis eiusdem sedis, Deo sancteque Marie genitrici eius, et beato protomartyri Stephano famulantibus, priuilegium uillarum, ecclesiarum, et rerum diuersarum, etiam uinearum per omnia loca iacentium, pertinentium ad eorum usus, nostre auctoritatis confirmatione  roboraremus: cuius petitioni paterne per omnia satisfecimus. Deinde nostram eamdem Tullensem ecclesiam uehementi desiderio uisere cupientes, et carissimum ipsius gregem, quem desolatum reliqueramus, scilicet clerum et populum illius, paterne caritatis amplecti cupienti animo desideraremus; maxime ad transferendum de tumulo gloriosum corpus sanctissimi predecessoris confessoris nostri Gerardi, diuina admonitione sollicitantes, ad ipsam ecclesiam, affectu tanti desiderii completo, peruenimus, et corpus gloriosi confessoris nostri Gerardi, per gratiam Dei transtulimus, quem ad laudem et gloriam Omnipotentis omnium Christi fidelium, sicut dignum et ustum fuerat, secundum quod humane et nostre apostolice auctoritati conuenit, magnificamus.  Dum enim adhuc presentes essemus, et ad sustentandam ecclesiam de pluribus scrutaremur, manifesta ueritate comperimus quosdam non ministeriales, quedam de priuilegio beati Gerardi et nostro, occultis tergiuersationibus capitula corrodere, qui iudicio conuicti, non ualuerunt procedere, dum causa, testimonio atque iudicio Rainardi comitis, et aliorum ueridicorum dominorum ciuitatis, cognoscitur preualere; per quos etiam ecclesia nostram apostolicam dignitatem suppliciter conuenit, et eadem nostro priuilegio confirmari summopere rogauit. Nos enim casatorum omni ecclesie consilio, atque fidelium dominorum ciuitatis iudicio, in conspectu tante multitudinis que ad solemnitatem  translationis gloriosi confessoris conuenerat, satisfecimus fratrum petitioni, de quibus hec littera sequens indicium erit. Pro mercedis nostre augmento apud Deum decernentes, confirmamus uobis fratribus sancte Tullensis Ecclesie mansiones uestras infra ciuitatem, et extra, ab omni banno et iustitia seculari liberas, nec a modo uestri episcopi, neque Tullenses comites, neque dux, neque aliqua secularis exaltatio in uillis uestris aduocatiam uel seruitium, uel aliquod debitum exigat, quo imperatores et reges, et gloriosus confessor sanctus Gerardus omnino uestre dispositioni, usque ad nostra tempora, cognita ueritate, sub anathemate reliquerunt liberas; uineas, terras, mansos, homines cuiuslibet sexus, siue res, terras, ubique commorantes et coniacentes,  omni seculari potestate seclusa, uestris usibus libere sine uoce contradictionis, simili modo relinquimus et confirmamus. Si enim uestros homines, cuiuscumque sexus fuerint, de uillis uestris contigerit exire, nulli persone, nullo banno sit licitum illos retinere ut suos, nec de illorum posteritate ubicunque fuerint, fiat, sicut uulgo, belle reinuestitura; sed quocunque ierint, liceat eos uobis ueluti prius libere possidere. Unum hominem de uestris ad custodiam uinearum Barri, uester claustralis uillicus eliget, et dabit custodiam. Deinde ad iurandam fidelitatem tantum hominibus, uillico ciuitatis illum representet, in omnibus potestatibus in quibus iure antiquo decimas indominicatas episcoporum recipitis, unum hominem a banno liber cum censu suo  et manso, primo sicut sanctus Gerardus instituit, ad custodiendas decimas habeatis, et quamuis ille obierit, alium de eadem potestate accipiatis. Confirmamus etiam mansum unum in Paterniaco, cum omnibus appenditiis suis, omnino liberum, cum ceteris omnibus qui in uilla eadem sunt; tam in pascuis quam in uiis et semitis habentem libere plenarium usum; bannum etiam piscature Moselle, incipientis superius a rupe molendini Sancti Apri et Sancti uedasti, usque ad riuulum decurrentem de summitate montis, nomine Castelli, nullius persone, nullius banni piscatura intercurrente absque uestra licentia; necnon et medietatem ecclesie cum conductu uicarii in Totonis uilla, quam uenerandus  presul Gauzelinus tradidit uobis, ob sui commemorationem anniuersarii. Homines uestri infra ciuitatem uel extra commorantes, usum banni ciuitatis communem cum omnibus ceteris habeant, nec ulli iustitie seculari nisi uestre sint subditi; nisi de forensibus mercimoniis, si cum ceteris bannalibus mercatoribus fuerint constituti per uillicum ciuitatis. Si indigentia ministrorum coquine uel pistrini in claustrali seruitio uobis euenerit, liceat uobis in curia episcopi uestri quoslibet assumere, uel in quolibet ciuitatis uel episcopatus cenobio, si ibi prestant idonei reperiri uestro claustrali seruitio. Hec omnia supradicta uobis fratribus apostolica censura confirmamus sub diuina obtestatione, ut nullus imperator, nullus dux, neque comes, neque aliqua secularis  persona, nec archiepiscopus, nec episcopus, et preterea nulla hominum persona, cuiuscunque conditionis sit uel professionis, contra hanc nostram constitutionem uenire pretentet; quod quicunque fecerit, nostro apostolico anathemate usque ad condignam satisfactionem percussus existat. Qui uero se custodierit et obseruauerit, nostra benedictione uite eterne particeps efficiatur. Amen.

Datum Tulli in maiori ecclesia per manus Udonis Tuliensis Ecclesie primicerii, cancellarii et bibliothecarii sancte apostolice sedis, XI Kalend. Nouembris, anno Dominice incarnationis millesimo quinquagesimo primo, indictione Iu, anno apostolatus domini Leonis IX pape II.



XLuII. Priuilegium S. Leonis IX ad sanctum Hugonem de ecclesia de Raningis. 
[Bullar. Cluniac., 12.]


LEO episcopus, seruus seruorum Dei, HUGONI uenerabili abbati Cluniacensis cenobii eiusque successoribus in perpetuum.

Quoniam postulasti a nobis, frater carissime, confirmari apostolica auctoritate quedam bona concessa a quibusdam uiris Deum timentibus nostre Cluniacensi ecclesie; per hanc nostre preceptionis paginam confirmamus illa tibi tuisque successoribus, secundum petitionem tuam, quoniam eam rationabilem conspeximus et honestam. Proinde scuto nostre defensionis corroboramus predicto cenobio  ecclesiam cum predio, quod dicitur Raningas, sub nomine celle constructam, quam dedit bone memorie Riquinus de Dorneio, consentiente uxore sua, Loanceda nomine, nostro prefato monasterio; uidelicet ipsum predium Raningas cum omnibus appendiciis suis, terris cultis et incultis, pratis, siluis, aquis, aquarumque decursibus, pascuis, seruis, ancillis, et omnibus usuaribus, quecunque ibi uisi sunt possidere, ecclesias, seruos, et ancillas, predia quoque, sicuti sunt a predicto Riquino scripta, laudante et consentiente Tullensis ecclesie pontifice, salua tamen auctoritate et honore sue Ecclesie, confirmamus tibi in perpetuum. Predium etiam, quod Hugo de longa aqua dedit sancto Petro Cluniacensis ecclesie, qui caput est huius uestre celle, confirmamus  tibi. Insuper et alia quecunque a bonis hominibus predicto loco postea sunt concessa uel iuste acquisita, uel que in futurum poterunt acquiri, eodem modo laudamus et confirmamus, statuentes apostolica censura ut nullus rex, archiepiscopus, episcopus, dux, comes, uicecomes, uel aliqua alia iudicialis persona audeat aliquam inferre calumniam contra hanc nostram defensatricem paginam, quam quicunque studuerit seruare et custodire illesam, habeat nostram benedictionem cumulatam, qui autem contrarius exstiterit, anathematis nostri iaculo percussus in morte anime iacens ad uitam eternam nunquam, nisi resipuerit, mereatur resurgere.

 Data uII Kalendas Nouembris, per manus Udonis Tullensis, primicerii sancte apostolice sedis cancellarii et bibliothecarii anno domni Leonis IX, indict. Iu.



XLuIII. S. Leo IX monasterii S. uincentii Metensis possessiones iuraque, petente Adalberone episcopo, confirmat. 
[Dom Calmet, Histoire de Lorraine, I, Preuues, 437.]

LEO episcopus, seruus seruorum Dei, dilectissimo confratri ADELBERONI, Metensi episcopo.

Diuino iure admonemur iuste intentioni Deo fidelium congaudere, et eorum bone uoluntati cooperatores existere, ut in ipsorum sancta operatione,  partem et consortium remunerationis ualeamus percipere. Quapropter, carissime frater, tue sancte deuotioni congaudemus tuamque dignam postulationem apostolica autoritate collaudamus, quia studiose laboras ut semper amplificetur et crescat per te Deo seruientium cetus. Unde quod postulas, tu, atque Folchuinus abbas tui cenobii de Sancto uincentio martyre, decreuimus ubertim promulgare, et apostolice institutionis in priuilegiis atque decretorum censura confirmare. Conuenit nempe nobis apostolico moderamine sancta uenerabilia loca, que dudum fuerant in ruinis, magnaque inopia ac paupertate degentia, opportune ordinare, seu ad meliorem sine dubio statum perducere; presertim ubi illa petuntur, que non ad commodum petentium  temporale, sed ad perpetuam prouidentiam pertinent Deo seruientium animarum, scilicet ut uenerabilis locus qui a beate memorie Deoderico predecessore tuo Metensi pontifice in uno conglobatus atque annexus est cum propriis congregationibus que regulariter in psalmis, hymnis et orationibus, Deo Saluatori nostro Iesu Christo peruigiles excubias exhibent, ab insolentiis exterioribus circummunite iugiter ualeant pii famulatus obsequia in monasterio Sancti uincentii exhibere. Et quoniam constat tuam religiositatem huius priuilegii confirmationem postulare a nobis, propter immutationes temporalium rerum, uariosque hominum casus, munitionem Sancti uincentii martyris, cum omnibus ad idem  monasterium pertinentibus, atque corroborationem ipsius in Christo congregationis, et successorum eius, in perpetuum fieri censuimus: quatenus none omnium redituum episcopii, et de singulis cortibus mansus, que a predicto Deoderico et eius successoribus eis donata sunt, sicut a te quoque laudabiliter conceduntur, ita in posterum usque in finem conseruentur. Et ut illa congregatio inconcussa in unum perseuerans, sedulas laudes Deo persoluere ualeat, et sicuti a Deo eorum studia imbuta sunt, iugiter perseuerare liceat, atque sub uno abbate tam predictus locus constitutus in honore S. uincentii indiuisus sit et indiuisa congregatio, nec cuiquam licentia prebeatur, ut refugiens rigorem studiose sibi regule, huc illucque uagetur, uel aliis reconferre  conetur monasteriis, quod a nobis contra regulam sub anathematis uinculo prohibetur. Quapropter statuentes atque promulgantes coram Deo et terribili eius futuro examine, per huius nostri priuilegii apostolici atque constituti paginam sancimus, et beati Petri apostolorum principis auctoritate decernimus atque obtestamur tam apostolice sedis futuros pontifices quamque qui episcopalem administrauerint actionem, uel etiam magna paruaque persona, aut quispiam cuiuscunque sit dignitatis preditus potestate, ne ea que a predicto Deoderico episcopo, uel quocunque alio, uenerabili loco tradita atque concessa, et tricennali possessione a monachis ibi Deo seruientibus possessa fuerint, quoquo modo, a quoquam licentiam habeant sepius nominatum locum  Sancti uincentii in unum adunatum, atque spiritaliter apostolice exarationis stylo coniuncta, disiungere, uel aliquid exinde alienare. Et ut illud monasterium Sancti uincentii respiciens sit ad sedem episcopalem protomartyris Christi Stephani iubemus, atque abbas in pontificis uices supplendas primatum habeat; sed et si episcopus defuerit, liceat ei in festiuis diebus ad sedem episcopalem accedere, ibique cum dalmatica et sandaliis missas celebrare. Si quis interea, quod non credimus, temerario ausu contra ea que ab hac nostra auctoritate pie et firmiter per hoc nostrum priuilegium disposita sunt, contraire tentauerit, uel hec que a sepe dicto Deoderico Metensium presule, uel quolibet alio, ad laudem Dei pro stabilitate iam dicti monasterii, uidelicet  Sancti uincentii, statuta, et a Deo seruientibus in eo triginta annis possessa sunt, refragare, auferre, uel alienare presumpserit, sciat se auctoritate beati Petri apostolorum principis uinculo anathematis innodatum, atque cum Iuda traditore Domini nostri Iesu Christi, eterni incendii supplicio concremandum: sic deputatus, nec unquam a prefati anathematis nexibus sit absolutus. At uero qui pio intuitu obseruator in omnibus exstiterit, gratiam benedictionis a misericordissimo Domino nostro multipliciter consequatur, et uite eterne particeps efficiatur, et catena beati Petri a sancta Romana Ecclesia ei data aperiat ei ianuam paradisi. Si uero aliquis inde aliquid minuerit, ea quam diximus catena,  claudat ei polorum regna. Preterea, confrater carissime, quod postulas ut cellam de Caliniaco, ubi disposuisti monachorum cetum, aggregare appendentem ad predictum cenobium Sancti uincentii, liberam faciam a censu quem Tullensi Ecclesie hactenus consueuerat, more aliarum capellarum, persoluere; tibi laudamus, liberamque in perpetuum constituimus, eo tenore, ut illic stabiliatur ordo monastice religionis. Si uero  contigerit ut ibidem, pro prelati alicuius culpa, defuerit monachorum congregatio; predictus census denuo requiratur a Tullensis sedis pontifice, more consuetudinario. Et ut hec que diximus absque ulla refragatione rata firmaque stabiliter solidentur, nostre subscriptionis firmitate roborauimus, nostrique sigilli  impressione contra omnium reclamantium uoces insigniri precipimus.

Data Tulli Iu Nonas Nouembris, per manus Udonis Tullensis primicerii, et sancte apostolice sedis cancellarii et bibliothecarii, anno ab Incarnatione Domini 1051, domini uero Leonis noni pape anno secundo, indictione Iu.



XLIX. S. Leonis IX bulla pro monasterio sanctorum Bertarii et Ataleni. 
[Mabill. Annal. ord. S. Bened., Iu, 740.]

LEO seruus seruorum Dei, ecclesie beatorum martyrum Bertarii et Ataleni, que dicitur Bledericiuilla, posite in comitatu Santensi, et per eam sanctimonialibus,  ibidem perpetuo famulaturis, perpetuam in Domino salutem.

Ad apostolatus nostri curam procul dubio creditur pertinere ut uenerabilia loca nostris apostolicis fiant munita, et nobis proficiat ad salutis augmentum quod eis proficit ad tutaminis fulcimentum. Quapropter equum et salutare uisum fuit nobis ut predictam ecclesiam a Raynardo comite suisque progenitoribus conditam apostolice auctoritatis scuto muniremus, eamque in monastico ordine permanere decerneremus. Ea igitur auctoritate, qua in terris, licet indigni, uice tamen fungimur beatissimi Petri apostoli, confirmamus et roboramus, per hanc nostri apostolici priuilegii paginam, eidem sancto et uenerabili loco omnia que ab eodem  Raynardo comite eiusque parentibus et aliis quibuscunque fidelibus Christi concessa et concedenda sunt in perpetuum: prohibentes nostra apostolica auctoritate ne unquam a monastico ordine locus ipse auferatur, sed semper sub regula sancti Benedicti permaneat, et nominatim que ipse Raynardus comes huic loco pro remedio anime sue contulit, quarum quidem potestatum nomina hic subscribi fecimus, integram uidelicet Bledericiuillam, cum ecclesia et omni integritate sua; Romaldi-uillam eum omni integritate; Salsuris cum omni integritate; Panteuillare cum omni integritate; allodium de domno Basolo; Ligisdicurtem cum integritate, allodium de Unzoniscurte. Post quorum donorum  firmissimam contraditionem, sicut ipse predictus comes iam expetierat, eam a nobis, dum in solo episcopatu Tullensi prefuimus, consecrari, imo et consecrata est; ita et modo in apostolatus culmine, diuina preeunte clementia, misericorditer sublimati constituimus, idem illic ad laudem Dei, ac sanctorum uenerationem, deinceps congregationem sanctimonialium uenerabiliter stabiliri, et sub beate Dei genitricis ac uirginis Marie, Sanctique protomartyris Stephani Tullensis ecclesie confirmari, eo tenore, ut quicunque de eius corporis posteritate Fonteniacum castellum iusta hereditate possederit, aduocatiam ipsius loci habeat solide. Quod si forsan ad eius successionis progeniem nemo superstes remanserit, ad propinquiorem et natu maiorem, qui  de stirpe ipsius Raynardi descenderit, aut ex cuius hereditate idem locus est inceptus, predicta aduocatia perueniat; et annuatim, in Inuentione sancti Stephani, debitum censum instituta congregatio ipsius loci pro subiectione persoluat, scilicet cereum unum, duodecim denariis Tullensibus appretiatum. Donum igitur abbatie in manu episcopi Tullensis semper consistat, et quecunque de eiusdem prefati comitis stirpe in eodem cenobio idonea inuenta fuerit, prouisionem loci, sub nomine abbatisse, suscipiat; sin autem inibi nequiuerit reperiri, de loco sancti Romarici aliqua de eius progenie digna ad abbatissam sumatur, et si etiam in his utrisque cenobiis nulla poterit inueniri, potestatem episcopus habeat, aut de eisdem locis, aut de aliis  infra Tullensem episcopatum aliam dignam personam perquirere, et in loco illo secundum Deum preficere. Si quis ergo, quod absit! et quod fieri minime credimus, ab hac nostra publica sanctione discordare pertentauerit, et prestito alicuius pretii commento, non secundum Dominum prelationem loci statuerit, aut locum destruere, uel de appendiciis imminuere uoluerit, habeat aduocatus liberam potestatem adeundi regem, et ibi causas monasterii sagaciter exponat, et huius nostre apostolice preceptionis diruptionem, et ut reformetur summopere studeat. Si uero aduocatus de facultatibus monasterii ui, aut malo ingenio quidpiam diminuere uoluerit, aut etiam hanc nostram apostolicam confirmationem infringere, commonitus bis ac tertio a  presule, si cum iustitia culpam emendare uoluerit, aduocatia sibi permaneat; at si contra episcopi admonitionem uel excommunicationem incorrigibilis permanserit, aduocatia careat, et presul alium aduocatum requirat qui fideliter loci defensionem prouideat. Et ne aliquid de appendiciis ecclesie usurpare presumat, statuimus ut in festiuitate sanctorum martyrum Bertarii et Ataleni ibidem detur ei seruitium, uidelicet modius unus frumenti, modius unus uini: et si uinum defecerit, tres solidi monete ipsius pagi, et porcus duorum annorum. Hinc uero de rebus uel iustitiis abbatie nullo modo se presumat, nisi forte ab abbatissa in adiutorium uocatus fuerit, et tunc pro sua presentia et adiutorio  tertiam eiusdem abbatie accipiat partem. Ut autem huius rei confirmatio cautius in perpetuum firmiusque seruetur, nonnisi magnis precibus Lanhardis filie ipsius iam sepe dicti Raynardi comitis, et diligenti suorum consilio fidelium, scilicet Richuini et Cunonis, atque Rhindrici seu Theobaldi, utrique locorum, uidelicet sancte Tullensis Ecclesie, alterum in dicto cenobio sua, prout uisum est, similia priuilegia assignauimus, quorum cautissimo priuilegio, nec episcopi Tullensis ledatur auctoritas, nec ecclesie ancillarum Dei aliqua proueniat ab episcopo iniusta incommoditas; statuentes apostolica censura, sub diuini iudicii obtestatione, ut nullus imperatorum, nullus rex, nullus dux, nullus marchio, nullus comes, nullus uicecomes, nullus aduocatus,  nullus archiepiscopus, nullus episcopus, et preterea nulla hominum persona cuiuscunque sexus et etatis, contra hanc nostre apostolice auctoritatis confirmationem et constitutionem uenire pertentet. Quod quicunque fecerit, nostro apostolico anathemate usque ad satisfactionem dignam percussus existat; qui uero se custodierit et obseruauerit ad confirmationem et constitutionem, nostra benedictio accumuletur, et uite eterne particeps efficiatur.

Data octauo Idus Decembris, per manus Udonis Tullensis primicerii, cancellarii et bibliothecarii sancte apostolice sedis, anno domini Leonis IX pape II, indictione Iu.



L. Bulla S. Leonis IX de consecratione ecclesie Hohemburgensis ab ipso facta. 
[Gall. Christ. Iu, 471, ex authentico in archiuo serenissimi principis episc. Argentin. asseruato.]


LEO episcopus, seruus seruorum Dei, ecclesie Dei Genitricis Marie, ubi requiescit corpus sancte uirginis Odile, que dicitur Hohemburc, et per eam sanctimonialibus perpetuo inibi famulaturis perpetuam in Domino salutem.

uisitantibus nobis pio respectu Alsatie partes, contigit uenisse Hohemburc, et cum nobis iuste sit omnium Ecclesiarum assidua sollicitudo, hec etiam intercessit beneuola deuotio et parentum nostrorum semper inibi deuote famulantium et in Christo quiescentium debita constrinxit recordatio, ut prefata  ecclesia, quam uelut incultam inuenimus, Spiritui sancto dedicaremus habitaculum; quod ut oportebat fecimus. Ad quod uidelicet templum in honore S. Dei genitricis et S. Nicolai dedicatum, uenerabilis abbatissa, nomine Bertha, pro remedio anime sue et parentum suorum predium cum mancipiis, quod possidebat ad uillam Archenheim dictam et apud Meinholdesheim, Sahsenheim, Uresheim, Gersheim contradidit. Preterea et nos statuimus ut ad duo altaria, quorum unum ad caput beate Odile, alterum in maiori ecclesia, nemo celebret missarum solemnia, nisi episcopus ipsius diecesis et idonei ipsius ecclesie hebdomadarii; et preterea quecunque uenerit idonea persona, non tamen sine ipsius  loci prelate seu congregationis, si ipsa minime interfuerit, communi consensu et licentia.

Insuper et altari S. Odile sacerdos religiosus quotidie ad ministrandum prouideatur, qui et capellani officio in ministerio prelate digne fungatur. Et quia conuenit nostro apostolico moderamini pia religione pollentibus beneuola compassione succurrere, sicut in priuilegiis habetur predecessorum nostrorum, ita et uisum est nobis ecclesie et sanctimonialium inibi Deo famulantium desideriis congruum debere impertiri assensum. Unde hoc nostre auctoritatis stabile concedimus et confirmamus priuilegium, statuentes apostolica censura sub diuini iudicii obtestatione, ut prefata Ecclesia predictum predium inuiolabiliter obtineat, et quecunque a  fundatoribus, sui aliis Christi fidelibus concessa sunt, sicut Rodsheim, Torolsesheim, Auelsheim, Sahselsheim, Bladensheim, Scafersheim, Ehenheim, Renchirchen, Ingemarsheim, Ehenheim, Egensheim, Sigoliesheim, Alege, Sunthusen, Argensheim, Scopfheim, Gersheim, Bercheim, Tullengen, Salica terra ad S. Naborem, et que concedenda sunt nemini liceat exinde aliquid imminuere, uel auferre, sed omnia sanctimonialibus inibi Deo famulantibus integerrima permaneant. Illud etiam confirmandum decreuimus, ut, abbatissa ipsius loci aliqua uita decedente, sanctimoniales abbatissam, que eis legitime presit, habeant potestatem sine discrepatione eligere, sane ut de suis, si condignam religiosamque inuenire potuerint, absque omnium contradictione  eligant, precipimus; sin aliter, quo meliorem reperire potuerint accipiant, et electam consecrandam episcopo adducant, que et subditas suas ab episcopo consecrari in suo ordine faciat. Omnem namque aream montis, que tempore B. Odile, sicut antiqua relatione accepimus, a solis spiritualibus possidebatur, ita subiicere prefate abbatisse decreuimus, scilicet ut omnem ipsum montem infra septa gentilis muri, nullus hominum colere aut possidere sine permissione abbatisse audeat, nullus aliqua inquietudine pacem perpetuo locis in illis a nobis indictam uiolare presumat

Preterea decernimus ut nullus, cuiuscunque potestatis seu conditionis sit, a prefata ecclesia aliquid exigere potenter aut uiolenter audeat, sed semper  quieta et secura in diuinis laudibus consistat. Ipsa quoque abbatissa bona monasterii nullo modo iniusta libertate dispergat, sed ut fidelis dispensatrix summi imperatoris omnia pauperibus Christi et utilitati ecclesie non uanitati mundi profutura diligenter colligat prudenterque custodiat, ne ouibus Christi, quas spiritaliter et carnaliter pascere debet, temporalia desint pascua, ut liberius querant et inueniant eterna. Quod si non fecerit, et semel aut bis uel ter commonita incorrigibilis exstiterit, iudiciali censura coram Ecclesia canonice deponatur, et utilior loco suo proponatur. Igitur ea auctoritate, qua S. Petri uice fungimur, irreuocabiliter confirmamus ut nullus imperator, nullus rex, nullus archiepiscopus,  nulla alia magna paruaque persona, contra hanc confirmationem aliquo modo uenire pertentet. Quicunque hoc fecerit nostro apostolico anathemate percussus existat, donec humiliter resipiscat. Qui uero custodierit, uite eterne particeps efficiatur. Eodem quoque anathemate percussus existat, si quis hebdomadariorum sacerdotum Hohemburgensem ecclesiam contentione uel rebellione grauare audeat. Ipsi etiam hebdomadarii nil in monte preter domos necessarias, ab abbatissa pro beneficio eis concessas, possideant. Amen.

Data XuI Kalendas Ianuarii, per manus Udonis Tullensis, primicerii, et sancte apostolice sedis cancellarii et bibliothecarii, anno domini Leonis IX pape II, indictione Iu.



LI. Priuilegium S. Leonis IX Agaunensibus canonicis tributum. 
[Gall. Christ. tom. XII, p. 427.]


In timore Dei eterni et Saluatoris nostri Iesu Christi, LEO, humillimus seruus seruorum Dei, et in apostolici culminis arce non meritis propriis, sed etherei clauigeri aliorumque apostolorum principis Petri, diuina opitulante gratia, sublimatus. Dominus noster iehsu Christus, ut a primi parentis piaculi cautione humanum genus liberaret, de celis ad terras descendit et proprio suo cruore redemptum B. Petro pascendum commisit: quod ministerium successionis serie, ad nos usque quamuis indignos  peruenit. Quapropter oportet omnes Christianos ad sanctam matrem Ecclesiam et apostolicam sedem concurrere, eo modo ut conditor effectum deuotionis consequatur, et pie constructionis oraculi in priuilegiis largiendis non denegetur auxilium; cunctisque uniuersalis Ecclesie filiis notum esse uolumus quia, dum in illius partibus orbis naufragantem Ecclesiam releuando Gallias tenderemus, ad eum locum, cui Agaunum nomen est, peruenimus, quem pretiosi martyres Mauritius et eius commilitones suo sanguine perfuderunt, ubi triduo commorati quanquam patrociniis sanctum diuitem locum apostolicis priuilegiis decoratum, omni tamen thesauro et beneficiorum plenitudine destitutum, prout potuimus, consolauimus, eorum denique martyrum  festa celebrauimus.

Ibi etiam astantibus nobis Petro archidiacono nostro, et episcopis Allinardo Lugdunensi, et Hugone uesontiensi et Frederico Geneuensi, et Aymone Sedunensi, qui nunc eidem preest Ecclesie, relata est nobis, premissis reliquis, luctuosa miseriarum sarcina illius loci canonicis illata, priuilegii tamen auctoritate ante prohibita: quod non liceret canonicis in fine uite propria bona distribuere, neque uiuentibus de ecclesiasticis rebus preter prelati sui uoluntatem quidquam ordinare. Nos autem huius inauditum facinus predictis episcopis et maxime eidem episcopo, Aymoni uidelicet illis prelato, ut imperatori Henrico nobis apud Coloniam obuiaturo  intimarent, precepimus quatenus eius consilio et iuuamine sedaremus ruinam tante uiolentie, quorum non solum tunc, sed multoties audita lacrymabili querimonia, miseratus predictus piissimus ille imperator Henricus postulauit a nobis ut idem monasterium Agaunensium, in quo ipse Aymo sub canonicorum regula abbas esse dignoscitur, priuilegio cum sedis apostolice infulis decoraremus, et sub sancta cui, Deo auctore, presidemus Ecclesia, constitutum preteritorum regum ordinem, gloriosissimi uidelicet regis Sigismundi ac aliorum regum post statuta et priuilegia eiusdem monasterii nostri quoque pontificatus honore cohonoraremus, ut nullo tempore corrumperentur, ut neque super illos canonicos  prelatus aliquis sine communi eorum consilio uel electione mittatur, neque ex communibus ecclesie rebus post congruam eorum dispositionem quidquam tractetur, nec licet prelibati uiolentia in eorum diripienda propria uel communia bona temere presumendo preualeat, sed omnia priuilegii auctoritate eorum decretis ordinentur.

Et si forte eorum aliquis preoccupatus fuerit morte frater, si defuerint parentes, ita eius bona Ecclesie, familie et pauperibus distribuant ut nouerint oportere, et ne prelatus aliquis potestatem aliquam inibi exercendo, uocem letitie eorum perturbet, sub anathematis uinculo colligamus; et in episcopatu Lausannensi quamdam curtem, nomine Auronum, quondam eis sublatam uiolentia prelatorum,  restituimus cum ecclesiis et reliquis appendiciis, ut ad mensam fratrum semper deseruiat. Propterea piis fratrum precibus aures accommodantes et predicti monasterii congregationi diuinis mandatis inherenti sedisque apostolice regulam seruanti, per huius preceptionis nostre auctoritatem, id quod exposcunt, effectu mancipamus.

Ideo cuiuslibet ecclesie sacerdotem in prefato monasterio uel in ecclesiis, in eius curtibus sitis nullum pontificium prioratus permittimus habiturum, sed ut illum qui ciuitatem Sedunam, pro nomine uallesiam, habuerit, quamlibet ditionem seu potestatem uindicare in ea preter auctoritatem sedis apostolice prohibemus, ita ut, nisi a prelato ecclesie  uel a fratribus inuitatus, nec missarum ibidem celebranda mysteria quispiam presumat accedere, uel suam dominationem exercere, nec ulla conciliabula pretendere, nec eleemosynis S. Mauricio collatis participare, neque decimas illic a S. Sigismundo uel ab aliis collatas quispiam tentet auferre, eo quod sub tuitione apostolici priuilegii consistunt, et inconcusse cuncta secundum conditoris eius desideria permanere cunctis temporibus constituimus per huius decreti nostri paginam, atque interdicimus omnibus cuiuslibet dignitatis honore preditis, sub anathematis uinculo constringimus quicunque huius seriem institutionis, uel ipsarum scripturarum sanctiones de denariis ac libertatis honore, que a regibus uel aliis fidelibus constitute  sunt, et prefato monasterio sub priuilegiis indulte quolibet modo uel tempore uoluerit corrumpere.

Leo Deo auctore in hac serie priuilegii ob amorem Dei et sanctorum martyrum honorem a me facta relegens subscripsi, ac episcopos hos subtus adnotare iussi.

Petrus, peccator, iussus a domino papa subscripsi.

Gregorius peccator, iussus a domino papa subscripsi.

Hugo, peccator, iussus a domino papa subscripsi.

Hermanus, peccator, iussus a domino papa subscripsi.



LII. S. Leo IX ecclesie SS. Martini et Agerici uirdunensis possessiones, petente Theodorico episcopo, confirmat. 
[Dom Calmet, Hist. de Lorraine, I, Preuues, 441.]


LEO episcopus, seruus seruorum Dei, ecclesie sanctorum confessorum Martini et Agerici, et per eam Balderico abbati, suisque successoribus, eorumque monachis Deo inibi perpetuo famulaturis, eternam in Domino salutem.

Conuenit apostolico moderamini, ut ecclesiastico prudenter ac sapienter in omnibus prouideatur honori, ne si, quod absit, summi pontificis precesserit  incuria, aliorum pastorum ad deteriora magis quam ad meliora decliuium grex et pabula male tractentur desidia. Quapropter precibus Theoderici uirdunensis episcopi, idem bone conuersationis predictus abbas, fidelis ecclesie sue prouisor, ad nos satis humiliter ac decenter ueniens, hoc nostre apostolice auctoritatis priuilegium sibi rogauit, et obtinuit. Taliter ergo iuste petitioni accommodato assensu, bona omnia que a quibuscunque Christi fidelibus prefate ecclesie concessa uel unquam concedenda sunt, et nominatim illa que sine alicuius contradictione, et libera omnino potestate, bone memorie Rambertus uirdunensis episcopus contradidit, et de quibus apud monasterium Sancti Pauli ad eamdem ciuitatem situm facere cepit stabile  concambium, quod et uenerabilis eius successor Richardus ob caritatem Dei et memoriam antecessoris sui, qui ecclesiam illam monachorum incepit et Deo miserante elaborauit, hac sacra nostre apostolice confirmationis pagina corroboramus et firma stare sancimus. Preterea precipimus et sancta prime sedis auctoritate prohibemus, ut nullus imperator, nullus rex, nullus dux, nullus marchio, nullus comes, nullus uice-comes, nullus aduocatus, sed neque archiepiscopus, neque episcopus, uel aliqua ecclesiastici ordinis seu mundane conditionis magna paruaque persona, in hanc constitutionem uel confirmationem insurgere audeat. Si quis autem anime sue futurum detrimentum non timens, nec saluti sue precauens, culpam de infringendo priuilegio  seu peruerse immutando incautus incurrerit, sciat se statim, nisi cito resipuerit, insanabili percussum iaculo diuini anathematis. Qui uero salutaria nostra precepta et consilia debita subiectione et sibi prospicua humilitate seruauerit, prospera commoditate salutis, et dono accumuletur apostolice benedictionis.

Sic signata et subscripta: MISERICORDIA DOMINI PLENA EST TERRA. LEO PAPA.

Datum Iu Idus Ianuarii, per manum Udonis Tullensis ecclesie primicerii, et sancte apostolice sedis cancellarii et bibliothecarii, anno Domini Leonis noni pape tertio  , indictione quarta.



LIII. S. Leo IX Ecclesie uesontionensis bona, rogante Hugone archiepiscopo, confirmat, eique priuilegia quedam concedit. 
[Dunod, Histoire de l'Église de Besançon, I, Preuues, page 36.]


LEO episcopus, seruus seruorum Dei, HUGONI sacre Chrysopolitane Ecclesie archiepiscopo, suisque successoribus in perpetuum.

Gratias agimus Deo et Domino nostro Iesu Christo, qui nullis nostris precedentibus meritis, tamen ad apostolice sedis culmen nos euexit; unde ad apostolatus nostri curam uidetur pertinere omnium Ecclesiarum sollicitudinem gerere, earumque augere  honorem. Quoniam autem postulasti a Romana sede, beatissime frater, ut bona que Omnipotentis clementia, tuis temporibus fecit Ecclesie tibi diuinitus commisse, nostra auctoritate munirentur, placuit nobis tue petitioni pro uoto consentire, presertim eum idem sacer locus cui, Deo disponente, uideris presidere, tanta dignitate resplendeat ut non tantum archiepiscopalis sedis auctoritate sit sublimatus, uerum et multorum Patrum apostolicorum uirorum roboratus priuilegiis, seruata equitatis sue reuerentia, permaneat insignis. Ad hoc et nos maioris tituli inuitat exsultatio, quod memoratus locus decoretur patrocinio protomartyris Stephani, cuius seruat brachii pignus inestimabile, munus exoptabile; et, ut uerius fateamur, propriis oculis conspeximus  eiusdem sacratissimi pignoris os quassatum ictibus lapidantium Iudeorum, dum illud recondidimus infra altare quod consecrauimus te presente, astantibus confratribus nostris cepiscopis Alinardo Lugdunensi archiepiscopo, Georgio Colosensis ecclesie Hungrorum archiepiscopo, necnon Sutricensi episcopo Kilino, Geneuensi Friderico, Widone Cabilonensi, Gualtero Matiscenci; abbatum quoque et honestorum clericorum reuerende sanctitatis, laicorum presente infinita multitudine; quique in tenore tuarum precum addidisti ut quoniam altare per manus nostras fuerat consecratum, ab apostolica sede aliquam consequeretur dignitatem. Inclinati ergo tuis iustis precibus, ascensum tibi pietatis  non distulimus prebere. Confirmamus igitur per hanc nostram preceptionis paginam bona omnia que uel tua industria, uel quorumlibet fidelium data sunt deuotione. Statuimus denique ad honorem nostri protomartyris, super sanctum predictum altare, non ministrari nisi semel in die; et nullus presumat super id accedere ad sacrificandum, nisi quem archiepiscopus loci ad hoc destinauerit cum consensu fratrum; scilicet septem e fratribus illius congregationis, qui melioris uite eligantur, et cardinales uocentur; quorum unus sit eiusdem Ecclesie decanus, et sicut est maior in congregatione, ita prior polleat dignitate. Horum itaque quicunque ibi celebrauerit missam, induat dalmaticam, et tunc  demum audeat celebrare cum omni reuerentia et religione; sandaliis quoque utantur, et mitra, tam ipse sacerdos, quam diaconus, necnon subdiaconus, in festiuitatibus Domini et Saluatoris nostri, et beate Dei Genitricis, et sancti Michelis archangeli, et natalitiis apostolorum et sanctorum martyrum Stephani, uincentii, Agapiti , et beatorum Ferreoli et Ferrucii, et in festiuitate omnium sanctorum et dedicatione eiusdem loci; sicut et denegamus omnibus episcopis et abbatibus, nisi forte inuitati fuerint; statuentes apostolica censura ut nullus ecclesiastici ordinis horum quidquam infringere audeat. Confirmamus uero nostro apostolico tutamine ut nullus imperator, seu rex,  dux, comes, uice-comes, archiepiscopus, episcopus, uel aliqua cuiuslibet ordinis potestas, contra hoc scutum apostolice defensionis ire audeat, uel de bonis ecclesie que ad prebendam fratrum pertinent quidquam imminuere, uel in beneficium alicui dare. Si quid uero horum que possederit a quoquam dictum fuerit litigiosum, nulli prius prehendere liceat, quam negotii ipsius determinatio iudicialiter sit facta. Si quis autem contra hoc apostolicum munimen ausu temerario uenire tentauerit, nostri anathematis gladio feriatur, nisi resipuerit. Qui autem custodierit hoc mandatum, nostre benedictionis cumulum mereatur.

Datum tertio Idus Ianuarii per manus Widonis Tullensis primicerii, sancte apostolice sedis cancellarii.  Anno domini Leonis IX pape secundo, indict. tertia [1049].



LIu. S. Leo IX rogatu Heinrici imperatoris monasterii S. Maximi Treuirensis possessiones et priuilegia confirmat. (Anno 1051.
[Dom Calmet, Hist. de Lorraine, I, Preuues, p. 434.]

LEO episcopus, seruus seruorum Dei, ecclesie in honorem sancti Ioannis euangeliste sanctique Maximini confessoris in suburbio Treuirorum specialiter dedicate, et preterea Theodorico abbati, suisque successoribus, monachis etiam inibi Deo famulantibus, salutem et apostolicam benedictionem.

 Sacri apostolatus ordo et sancte Romane sedis pia deuotio id semper exigit a nobis, ut uigilanter Ecclesiarum sollicitudinem gerere, et utilitates famulorum Dei digne prouidere debeamus in omnibus. Idcirco propter amorem Domini, et ob petitionem dilectissimi filii nostri, Henrici uidelicet imperatoris Augusti, ecclesias et uillas ad uictualia monachorum in prefato cenobio Deo famulantium specialiter pertinentes, nostre apostolice auctoritatis priuilegio ad usus illorum, predecessorum nostrorum more, confirmare decreuimus. uolumus itaque, et sacre prime Sedis auctoritate sancimus, ut in ecclesiis, uillis, ac possessionibus, que ad prebendam predictorum fratrum a regibus et imperatoribus, Dagoberto uidelicet ac Pippino, Carolo, Ludouico,  Arnulpho, Henrico, Conrado, et a fratribus Ottonibus, siue a prefato filio nostro carissimo, Henrico scilicet imperatore Augustissimo, concessa uel attributa sunt, nullius persone magne uel parue uiolentiam patiantur, sed uictum inde atque habitum consequantur: hoc est, Apula, Schwabenheim, Brincisheim, Euernisheim, Heinfinesheim, uehinoheim, Scheringesfell, Budenheim, Alsontia, Basinbach, Siemera, Mamendal, Narheim, Luesderouorf: et de his ecclesiis, Gozoluesheim, Albucha, Weldenotein, Wanheim, Flanheim, Nusum: et de uilla Gundershausen aliisque ad eam pertinentibus, id est Buosbach, Holtzhausen, Daffendal, Sueppenhausun: et ex his locis Riuenacha, Leouum, Gracho, decima uallis, cum suis pertinentiis, Mayrchidilh, Billiche, Keriskee,  Daleheim, Bislee, Wilre, Druhdildinga, Mambra, Murm, Iringa, ecclesia in Steinsela, Diedenhouum, Wimares, Kircha, Berge, Crusta, Luterens, Darre, Tauena, Lindiche, Mersche, Bisanga, et que infra et extra ciuitatem Metis in domibus aut uineis, agris, aut areolis habent, queue in pago Bengouue, his in locis Ratheresdorf, Bustal, Franchingun, Ebeno, uel Meisbrach possident, aut que iuxta Massam fluuium in Carmiringun et Fractura, aut in pago Eiffela, his locis uahisheim, uel Lieznich, ad idem monasterium pertinent; curtem etiam quamdam uocabulo Prichina in pago Einriche sitam, quam sicut eisdem fratribus prefatus dilectissimus filius noster, Henricus uidelicet imperator Augustus, ante aliquot annos abstulit, ita in nostre apostolice auctoritatis  patrocinio commonitus reddidit. Et ne quis ea ulterius a prebenda fratrum cuiquam prestando subtraheret, suo precepto firmauit, nosque ut idem faceremus deuotissime postulauit, quatenus iidem fratres de predicta uilla, aliisque ad eam pertinentibus sagimen interdum habeant; et secundum preceptum sancte regule hospites suscipiant, et infirmorum debiliumque curam agentes, peregrinorum ac pauperum usibus fideliter inde deseruiant; femoralia etiam ac mantelas et mensalia ad usus necessarios inde percipiant. Igitur ut iidem fratres prelibata loca cum omnibus pertinentiis suis, et omnes totius abbatie ecclesias, cum decimis, dote, dotalibusque ad ipsas pertinentibus; et  cunctas salicas decimationes, quas in usus hospitum, peregrinorum ac pauperum concedimus, sub eorum cura teneant, et iuxta suum arbitrium secure, quiete, et pacifice possideant: diuina obtestatione, et hac nostra apostolica confirmatione taliter illis roboramus, ut nullus imperator, nullus rex, nullus abbas, nullus dux, nullus comes aut uicecomes, nulle ecclesiastice dignitatis uel mundane conditionis magna paruaque persona, alicui libero homini, siue alterius ecclesie uel Domini famulo, uel ministrorum aliquid inde prestare, uel a prebenda fratrum quoquo modo abalienare presumat, sed iuxta id quod sancte apostolice sedis iuri subiectum esse debet, et sub mundiburdio regum et imperatorum constat, absque omni contradictione ad usus monachorum perpetualiter  permaneant. Si quis autem  nefario ausu presumpserit hec, que uel a nobis aut aliis predecessoribus nostris S. R. Ecclesie pontificibus sanctissimis ad laudem omnipotentis Dei pro stabilitate iam dicti uenerabilis cenobii statuta sunt, infringere aut in quoquam uiolare studuerit, ex auctoritate omnipotentis Dei per interuentum beati Petri apostolorum principis, cuius uice fungimur, et nostre humilitatis apostolice constitutione, anathematis uinculo inextricabiliter innodamus.

Data XuII Kalend. Februarii per manus Udonis sancte apostolice sedis cancellarii et bibliothecarii, Tullensis primicerii, anno Domini LEONIS IX pape II, indictione Iu, Incarnationis Domini 1051.



Lu. S. Leo IX maioris ecclesie Lucensis canonicorum bona confirmat. 
[Ughelli, Italia sacra, I, 805.]


LEO episcopus, seruus seruorum Dei, canonicis principalis ac maioris ecclesie in ciuitate Luca, Deo ac S. Martino confessori, regularem uitam inibi ducendo, et castitatem seruando famulaturis, perpetuam in Domino salutem.

Cum ad bona Ecclesiarum firmiter obtinenda magna sit adhibenda sollicitudo, ut eorum qui caste ac regulariter sancto altari seruire desiderant, anime seruentur et corpora, auidiori est procurandum desiderio, quia, dum inibi laborant fideliter deseruire, oportet eos in canonicum usum uictus ac uestitus  accipere, ne, dum ista pre necessitate queritant, culpam uagationis incurrant. Huic siquidem uestro defectui beneuolam compositionem ac benignam prouisionem uolentes impendere, pie apostolice auctoritatis pagina omnia que ad communem usum regulariter uiuendi modo habetis, uel in perpetuum habituri estis, aut episcopi uestri concessione, qui nunc est beneuolus et hilaris uester adiutor frater, et cepiscopus noster Ioannes, aut successorum suorum, uel aliquorum fidelium caritatiua donatione, uolumus rata uobis, et confirmata, et nulla ratione uiolanda esse, et si Dominus Deus humilitatem Ecclesie sue misericorditer respiciens Ecclesiam uestram ab uxoratis presbyteris, et omnino a Dominica  oblatione repellendis liberauerit, pro incestis casti, pro immundis mundi restituantur, et bona que habent ecclesiastica, que illi luxuriose uiuendo dissipantur, in communem usum canonice cohabitantium redigantur, sicque horum exoptabilius interitus pastoralis fiat familie desideratissima salus, nec in prebendis dandis aliquam pretii aut uenditionis molestiam ab episcopo suo sustineant hic fidelis conuentus. Usque modo igitur tenebre, nunc autem lux facta in Domino, ut filii lucis ambulate, ut unanimes uno ore honorificetis Deum, et Patrem D. Iesu Christi, qui est benedictus in secula, qui et uos conseruet, et confirmet in fraterna concordia, dissipator uestre congregationis dissipetur, contradictori contradicatur. Quilibet episcopus uester uos  in hoc ignorans, et de quo dictum est assimiletur, quia omnis ignorans ignorabitur, coadiutor uester per Martinum sanctum semper adiutus congaudeat optamus diuine retributioni uere dicens: Adiutorium nostrum in nomine Domini.

Datum Iu Id. Martii, per manus Frederici cancell. uice domini Herimanni S. apost. sedis archicancell. et Colonien. archiep. anno D. Leonis IX pape III, ind. Iu.



LuI. S. Leo IX Ecclesie Tullensis possessiones quasdam, petente Udone episcopo, confirmat. 
[Défense de l'Eglise de Toul, Preuues, p. 12.]

LEO episcopus, seruus seruorum Dei, UDONI episcopo  sancte Tullensis Ecclesie, et per eum omnibus successoribus suis, salutem et apostolicam benedictionem.

Si utilitatibus sancte matri Ecclesie famulantium opem ferimus, ob celestis recompensationis munus profecto id nostre saluti accrescere indubitanter speramus, et cum eorum sancta deuotio ad diuinum cultum per nos feruentius augmentatur, non minimam portionem in eorum retributionis mercede ab eterno Iudice nos suscepturos confidimus. Quapropter, Udo, fili carissime, equum et salutare uisum fuit nobis ut beneficia, tam ecclesiastica quam secularia, ad episcopalem mensam Ecclesie Tullensis pertinentia et ipsius dignitati obedientia, apostolice auctoritatis scuto muniremus eaque libera et inuiolabilia  ab omnibus cuiuscunque conditionis uel professionis fuerint, permanere decerneremus.

Ea igitur auctoritate, qua in terris, licet indigne, uice tamen fungimur beatissimi apostoli principis apostolorum Petri, confirmamus et roboramus per hanc nostri priuilegii paginam hec de quibus iudicium erit sequens littera, que ex antiquo usque ad nostra tempora sine calumnia audiuimus et cognouimus inconcussa, scilicet abbatiam sancti Apri cum omnibus appendiciis, et abbatiam sancti Mansueti cum uniuersis adiacentiis, abbatiam etiam Mediani monasterii sitam in comitatu Colmontensi in uosago, super fluuium Rabasonem, dicatam in honorem sancti Petri cum omnibus appendiciis eius, quam  antecessor noster Gauselinus, uenerabilis antistes, illius misere seruituti et desolationi paterne condescendens, et ad reuelandam paupertatem monachorum qui per potentiam secularis malitie iam exsulauerant maxima honestate sui et sapientia ab auo et genitore domini Ottonis imperatoris, impetrauit ad augmentum Tullensis Ecclesie, que similiter dominus Otto imperator sanctum Gerardum predecessorem nostrum reinuestiuit cum omni integritate, ut absque contradictione alicuius, dominio Tullensis Ecclesie tenenda perpetualiter reformaretur; et simul statuimus et confirmamus cum denominatis superius abbatiis abbatiam, que dicitur Buxerias, dicatam in honore sancte Dei genitricis et uirginis Marie, et abbatiam sancte Menne uirginis,  in loco qui dicitur Portussuauis, et abbatiam sanctorum Bertarii et Attaleni, loco qui dicitur Bledericiuilla.

Similiter confirmamus tibi, fili Udo carissime, et Ecclesie tue abbatiam sancti Petri et sancti Bercarii, in saltu Deruensi sitam, et abbatiam sancti Genulphi uerone, cum appendiciis, curias etiam, cum omnibus appendiciis earum, ad seruitium et mensam episcopalem pertinentes, etiam confirmamus, scilicet quamdam curiam Bercheim, quam Gauzelinus episcopus tantum ad usum suum et successorum a predictis regibus satis sibi necessariam et ecclesie suscepit et quiete tenuit et successoribus episcopis reliquit; mercatum etiam illius curie cum banno et moneta, que tibi, fili carissime,  gloriosus imperator Henricus et Ecclesie tue perpetualiter contulit. Confirmamus etiam abbatiam sancti Saluatoris cum omnibus possessionibus suis, curiam etiam Bodonis monasterii cum omnibus ad eum pertinentibus, curiam etiam de Berga, curiam de Leberduno, curiam de Luciaco, curiam de Scrupulo, curiam de Brureyo, curiam de Buckileio, curiam de Boniuilla, curiam de Saluineio, curiam de Parneio supra Mosam, curiam de Blamiaco, uillam Caldeniacum cum omnibus appendiciis, earum siluis, pratis, uineis, pascuis, aquarum decursibus, terris cultis et incultis, mancipiis, curiam etiam de Archiriaco non longe multum a ualle sancti Deodati sitam cum omnibus ad eam pertinentibus.

Confirmamus similiter sancte Tullensi Ecclesie  cenobium sancti Deodati, que olim abbatia exstitit, et Galilea dicebatur, sitam in uosago saltu, in territorio undique Tullensis Ecclesie, debitam funditus ab ipso fundatore ex antiquitate ipsius fundationis ipsi Tullensi Ecclesie; quam olim episcopi, decessores nostri, per reclamationem predecessoris nostri sancti Gerardi a domino Ottone rege recuperauerunt et cum integritate tenuerunt, habentes in hoc regale preceptum et apostolicum Romane sedis priuilegium, que per iniuriam et odium, et maxime Lotharii regis excommunicati zelo, et ira, et inuidia, a loco Tullensi usurpatiua fraude sublata fuerat et in beneficium concessa laicis. Comitatum Tullensem ad sedis Tullensis potestatem omnino pertinere confirmamus, quem iam dictus episcopus Gauzelinus ab  auo, genitore domini Ottonis imperatoris, integre obtinuit, casamenta ecclesie nullus casatorum in alodium transferat, quia contra legem Dei hoc esset et sacrilegium. Hec omnia prenominata, dum sancte Tullensis Ecclesie frater et episcopus fuimus, uidimus, inconcussa legitima possessione tenuimus et quieta. Confirmamus etiam non nominata, acquisita uel acquirenda, que per legitimum tenorem uel donationem poterit retinere Tullensis Ecclesia. Confirmamus igitur et statuimus sub obtestatione iusti iudicii diuini ut nulla persona cuiuscunque dignitatis, professionis sexusque fuerit, contra hoc nostre apostolice auctoritatis priuilegium et confirmationem uenire pertentet: quod quicunque ausus presumpserit  ultione diuina et auctoritate apostolorum Petri et Pauli, et nostro apostolico anathemate usque ad condignam satisfactionem extra Ecclesiam fidelium Christi percussus permaneat; qui uero custodierit, nostra benedictione sanctificetur et eterne uite particeps efficiatur. Amen.

Anno Dominice Incarnat. 1051.

Datum Rome uIII Kal. Aprilis.



LuII. S. Leo IX Edwardum, Anglorum regem, ob seditiosum regni statum uoto liberat Romam eundi, et ei precipit ut pecunias ad iter decretas pauperibus diuidat et in nouum B. Petri monasterium condendum aut uetustum reficiendum consumat. 
[Labbe Conc. XI, 1189.]

 LEO episcopus seruus seruorum Dei dilecto filio suo Edwardo, Anglorum regi, salutem et apostolicam benedictionem.

Quoniam uoluntatem laudabilem et Deo gratam agnouimus, gratias agimus Deo, per quem reges regnant, et principes iusta decernunt. Sed quia prope est Dominus in omni loco inuocantibus eum in ueritate, et sancti apostoli cum suo capite coniuncti, sunt unus spiritus, et pias preces equaliter audiunt; et quia constat periclitari regionem Anglicam ex tua discessione, qui freno iustitie seditiosos eius motus cohibes, ex auctoritate Dei, et sanctorum apostolorum, et sancte synodi, absoluimus te a peccato illius uoti, pro quo Dei offensam times, et ab omnibus negligentiis et iniquitatibus tuis, ea nimirum  potestate usi, quam Dominus in beato Petro concessit nobis, dicens: Quecunque solueritis super terram, soluta erunt et in celis . Deinde precipimus tibi sub nomine sancte obedientie et penitentie, ut expensas quas ad istud iter paraueras, pauperibus eroges, et cenobium monachicum in honorem sancti Petri apostolorum principis, aut nouum construas, aut uetustum emendes, et augeas, et sufficientiam uictualium fratribus de tuis reditibus constituas, quatenus dum illi assidue inibi Deum laudauerint, et sanctis augeatur gloria, et tibi indulgentia. Cui loco quidquid contuleris, uel collatum est, uel conferetur, ut ratum sit, apostolica autoritate precipimus; et ut semper habitatio monachorum  sit, et nulli laice persone nisi regi subdatur, et quecunque priuilegia ibi instituere uolueris, ad honorem Dei pertinentia, concedimus, et robustissima auctoritate confirmamus, et infractores eorum eterna maledictione damnamus.



LuIII. S. Leo IX ecclesie S. Trinitatis Piscariensis bona confirmat. 
[Muratori, Rer. Ital. Script., II, II, 860.]

LEO episcopus, seruus seruorum Dei, DOMINICO uenerabili abbati ecclesie sancte et indiuidue Trinitatis, que est in insula Piscaria, que etiam Casa Aurea uocatur, ubi corpus beati Clementis pape et  martyris requiescit, tuisque successoribus in perpetuum.

Conuenit apostolatui nostro digne petentibus beneuola compassione succurrere, et poscentium animis alacri deuotione impertiri suffragium; ex hoc enim meri potissimum premium a Conditore omnium Deo procul dubio promerebimur, dum piis petitionibus annuentes, ea que distorta uel iniuste sublata sunt, nostro pio fuerint sine dubio moderamine restituta atque directa. Quapropter tibi, frater carissime, quem magis bona ecclesie tue in quantum possibilitas tua obtinet, augere quam minuere uel destruere nouimus, caritatiua, ut oportet, dilectione in recta tua pulsatione aperimus ostium misericordie apostolice, confirmantes et corroborantes per sanctum  summe nostre sedis priuilegium, sine omni lesione uel aliqua perturbatione, obtinere ecclesiam tuam omnia que usque modo possedit, uel modo possidet, uel possessura est in posterum. Unde ex apostolica apostolorum principis Petri, et nostra, cuius uicem gerimus, auctoritate, precipimus atque interdicimus ut nullus sub nostri apostolici regiminis iure degentium, scilicet, imperator, rex, dux, marchio, archiepiscopus, episcopus, comes, uel uicecomes, aut aliquis exactorum alicuius rei, tam laicorum quam ecclesiasticorum, aut magna, aut parua cuiuscunque conditionis persona inuadere, distrahere, uiolare aut perturbare presumat prefate bona ecclesie in cellis et castellis, in uillis, ac prediis, uel possessionibus, et que ubique in pagis uel territoriis quibuslibet  prescripta legalia uel per precepta possidet regalia. Si quis autem contra huius nostre preceptionis priuilegium . . . . presumpserit, aut presumentibus consenserit, aut fautor exstiterit, et non potius obseruare in integrum studuerit, et nostram apostolicam hanc preceptionem, interdictionem transgredi presumpserit, sciat se auctoritate beati Petri apostolorum principis, celorum regni clauigeri, nostroque anathematis uinculo innodatum, et a regno Dei alienatum, atque cum diabolo et eius atrocissimis pompis transgressorem, sanctorum Patrum canonica traditione deputatum. Quoniam scriptum est, terminos Patrum nostrorum nulla auctoritate illicite temeritatis transgredi presumi; et quia opportunitatis  exigit ratio propter uos, et transgressores canonice correctionis debere freno constringi. Illius insuper spirituali iaculo perdat animam, cuius temporali gladio Malchus amisit auriculam. Qui autem obseruator exstiterit, ditetur dono apostolice benedictionis, etc., bene ualete.

Datum X Kal. Iulii per manum Federici diaconi, et bibliothecarii, ac cancellarii sancte apostolice sedis, uice domini Heremanni Coloniensis archiepiscopi et archicancellarii, anno D. Leonis IX pape III, indictione Iu.



LIX. S. Leo IX Ecclesie Salernitane iura metropolitana, petente Ioanne archiepiscopo, confirmat 
[Baron. ad an. 1051, tom. XI, 195.]


LEO episcopus, seruus seruorum Dei, sancte uenerabili Salernitane Ecclesie, que est beate et semper uirginis Dei genitricis Marie, ubi etiam gloriosum Matthei apostoli et euangeliste corpus cum beato martyre Fortunato requiescit, et per cum confratri nostro IOANNI eiusdem Ecclesie archiepiscopo, in perpetuum.

Officium sacerdotale assumere, si interiori uigilantia perpendamus, oneris est magis quam honoris; quippe cui propria curare non sufficiat, nisi et salubriter  gesserit aliena. Nam ad hoc pastoralis regiminis curam aggreditur ut aliorum in se sollicitudinem pia prouisione suscipiat, ut in eorum se custodia uigilanter disponat, ne nostra forte desidia inuidus hostis rabida, quod absit, quemquam fauced glutiat, et eorum ad nostram non immerito applicetur penam perditio, qui commissos sollicita custodire cautela negligimus. Exhibeamus ergo quod dicimus, et quibus diuini dispensatione consilii preesse nos contigit, prodesse quantum possumus festinemus, ut, dum creditor rationem nobiscum positurus aduenerit, lucrum nos fecisse reperiat, et sua, sicut promisit, remuneratione letificet. Et quoniam ad presens ecclesiam istam nullis bonis nostris honorare, ditare, uel, ut oportet, adaugere possumus, sua sibi confirmare  et indiscissa uel imminuta pia deuotione censemus conseruare. Unde fratris Ioannis archiepiscopi petitioni libentissime annuentes, hoc apostolatus nostri priuilegium fieri decreuimus, statuentes apostolica censura ut quecunque imperatores, reges, principes, aut qui nunc clare principatur Guatmarius, ad hanc domum Domini contulit bona, uel omnia a quibuscunque Christi fidelibus concessa, uel in perpetuum sunt concedenda, rata semper et inuiolata permaneant.

Confirmamus etiam tibi ipsum ex integro archiepiscopatum Salernitanum cum sibi adiacentibus parochiis suis. Et insuper licentiam et potestatem damus ordinandi et consecrandi in his subiectis nobis locis, hoc est, Pestanensem episcopatum cum parochiis,  et adiacentiis suis, et Nolanum, et Consanum cum parochiis et adiacentiis suis, necnon Maluiuanum, et Cusentinum, simulque episcopatum Bisunianensem, atque episcopatum Acerentinum cum omnibus parochiis et adiacentiis eorum. Nec non liceat tibi ordinare episcopos super congruentia loca, secundum regulam sanctorum Patrum, in ipsa integritate Salernitani archiepiscopatus. Et non habeant potestatem successores nostri in cunctis predictis episcopatibus, quos uobis apostolica auctoritate concessimus, deinceps in perpetuum episcopos consecrare, quemadmodum uobis concessum est.

Si quis autem contra huius nostre preceptionis priuilegium agere presumpserit, aut presumentibus  consenserit, aut fautor exstiterit, et non potius obseruare illud integrum studuerit, sed nostram apostolicam hanc preceptionis interdictionem transgredi presumpserit, sciat se auctoritate beati Petri apostolorum principis celorum regni clauigeri, nostroque anathematis uinculo et innodatum, et a regno Dei alienatum, atque cum diabolo et eius atrocissimis pompis, transgressorem sanctorum Patrum canonica traditione deputatum. Quoniam scriptum est: Terminos patrum nostrorum nulla auctoritate illicite temeritatis transgredi presumi . Et quia opportunitatis exigit ratio proteruos ac transgressores ex canonice correctionis freno debere constringi; illius insuper speciali [spirituali] iaculo perdat animam, cuius temporali gladio Malchus amisit auriculam.  Qui uero huius nostri priuilegii constitutionem et confirmationem obseruauerit a Domino Deo benedicatur, et eterni regni, beato interueniente Mattheo euangelista, particeps effici mereatur.

Datum XI Kalendas Augusti, per manus Friderici diaconi sancte apostolice sedis bibliothecarii et cancellarii, et domini Herimanni Colomensis archiepiscopi et archicancellarii, anno domini Leonis IX pape tertio, indictione quarta.



LX. S. Leo IX monasterii S. Marie in Gorgona insula siti priuilegia confirmat et auget. 
[Ughelli, Italia Sacra, III, 358.]

LEO episcopus, seruus seruorum Dei, ecclesie  sancte Dei genitricis ac uirginis Marie in insula Gorgona, ubi etiam corpus beati Gorgonii requiescit, et per eam tibi Bono abbati, tuisque successoribus in perpetuum.

Conuenit apostolico moderamini recte petentium adimplere desiderium, et iustis supplicationibus impertiri suffragium. Quia postulasti a nobis, fili carissime, quatenus concederemus, et confirmaremus, seu corroboraremus tibi tuisque successoribus, per nostri priuilegii paginam, monasterium in honorem S. Marie Matris Domini dedicatum, et in insula Gorgona positum: que insula, sicut in S. Petri priuilegiis legitur, sub iure et ditione S. matris nostre Romane consistit Ecclesie. Igitur, inclinati precibus tuis, concedimus et confirmamus,  seu corroboramus tibi tuisque in perpetuum successoribus per huius nostri priuilegii paginam ipsum monasterium cum predicta insula, ut semper sint monachorum habitacula, ne fiat spelunca latronis, que prius fuit domus orationis. Abbas siquidem in eodem cenobio nunquam ordinetur pro pretio, sed qui secundum regulam S. Benedicti cum fratrum consilio inuenitur melior in ipso monasterio; et quecunque a uiris religiosis et Deum timentibus in usum et sumptum monachorum inibi Deo seruientium concessa uel in perpetuum concedenda sunt, siue ex hac parte maris, siue ex alia, per hanc nostram preceptionem, confirmationem confirmamus et corroboramus tibi tuisque successoribus  in perpetuum, statuentes apostolica censura ut nullus imperator, nullus rex, nullus dux, nullus marchio, nullus comes, nullus uicecomes, nullus castaldio, et preterea nullus episcopus, uel cuiuslibet ordinis seu dignitatis magna paruaque persona, contra hanc nostre preceptionis, concessionis et corroborationis paginam audeat pertentare. Qui uero huius nostri priuilegii uiolator exstiterit, anathematis et excommunicationis uinculo sit alligatus, et cum Iuda proditore Christi, nisi resipuerit, sit eterne damnationi traditus. Et qui obseruator fuerit, ab omnipotente Deo benedicatur et spiritualibus gaudiis repleatur. Statuimus etiam ut a Romano pontifice abbas huius monasterii accipiat consecrationis benedictionem.

 Datum XuII Kalend. Nouembris per manus Federici diaconi, sancte Romane Ecclesie bibliothecarii et cancellarii, uice domini Herimanni archicancellarii et Coloniensis archiepiscopi, anno d. Leonis IX PP. III, indict. Iu.



LXI. S. Leo IX monasterii Sublacensis possessiones confirmat. 
[Muratori, Antiq. Ital. Iu, 1062]

. . . Unde tibi, sancte ac uenerande Pater, tua tibi confirmamus omni diligentia, omni deuotione . . . ac salutem in tuorum pia et deuota obseruatione digna soror tua uirgo Scholastica  tecum hec omnia habeat et in perpetuum possideat.

Fraterna caritate, speciali reuerentia ergo quecunque uobis a Christi fidelibus concessa sunt, uel possidentur uel in posterum possidebuntur sub obtentu summi Iudicis et auctoritate sancti Petri apostolorum principis, per priuilegium sancte Romane sedis confirmamus et roboramus uobis. In primis specum tenebrosum, corporis tui per aliquod tempus pro Christo uile reclinatorium, tibi actu et nomine regularis . . . Pater magne discretionis, sancte Benedicte, sicuti specialiter tibi solitario solitarium elegisti, ita etiam a te solo specialiter disponimus possideri. Ita omnia uolumus a te, et a tua sorore fraterna communione  teneri, etc.

Datum secundo Kalendas Nouembris per manus Frederici diaconi, et sancte Romane Ecclesie et apostolice sedis cancellarii, uice domini Herimanni archicancellarii et Coloniensis archiepiscopi.



LXII. S. Leonis IX bulla confirmatoria priuilegiorum ac iurium Farfensis cenobii.
[Muratori, Rer. Ital. Script., II, II, 583.]


LEO episcopus, seruus seruorum Dei, ecclesie uenerabili sancte uirginis matris beate M rie, que ponitur in Pharpha, et pro ea BERARDO abbati, et iuste intrantibus suis successoribus in perpetuum.

 Initium sapientie timor Domini: cuius timore ac debita reuerentia commoniti, pro glorioso Filio et casto, gloriose Matri simul et caste honorem libenter exhibemus pia deuotione, et suis seruitoribus necessarium ac regulare cupimus suffragium, ut dum nostro adiutorio bene deseruiunt, participes premii, corporis et anime suscipiamus commodum. Inter hec siquidem pure ad seruiendum Deo uiuenti, nostre uoluntatis beneficio uolumus, imo et quam maxime desideramus, ut sicut inter ceteros nominis fama, ita et necessariis rebus gloriosius exaltetur per nostram humilitatem sancta Pharphensis ecclesia. Argentum enim et aurum non est nobis: quod autem habemus, libenter ei, qui nobis hoc tribuit gratis, Domino nostro et angelorum, ac nostre  Domine reddimus: scilicet cor humile, bonam uoluntatem, et deuotam, ut oportet, seruitutem secundum nostre fragilitatis possibilitatem. Solebant semper ecclesiis bona sua confirmari, imo et confirmantur adhuc per apostolica summe sedis priuilegia, que Deo largiente non refutabit ex nostra parte humiliter suscipere specialis spirituum et hominum regina, mater humilitatis, Domina nostra, pia, et mitis, ac bona Maria. Suscipe ergo, sancta uirgo, sancta Parens, cum Filio tuo bona tua, non a nobis data, sed nostro tibi firmata priuilegio. Tene que tenes; cum benedictione Filii tui posside que possides. Benedicta quidem es inter omnes mulieres: tua tibi nullus auferat; in bonis tuis te offendere nulli unquam liceat; et uice sua tibi, Berarde in  Christo fili dilecte, fideli monasterii huius abbati, hoc sacre pagine scriptum concedimus ad obseruandum, ut simul et scriptum ecclesie reserues, nec non et omne bonum tibi commissum. Sancta itaque apostolica auctoritate omnia que supradicta habet in eodem loco ecclesia, confirmamus et corroboramus, sicut modo possidet, et ab initio infra possedit, et extra; uidelicet, quidquid habere uidetur in territorio Sabinensi, id est ecclesiam Sancti Benedicti, et curtem Sancti Gethulii, et castellum de Tribuco, et Podium filiorum Palumbe, et alueum Pharphe totum: et hec omnia cum omnibus pertinentiis suis in integrum. Ecclesiam Sancti Angeli in Tancia cum gualdo et omnibus pertinentiis; castellum de Bucciniano, et Roccam in integrum cum  Massa a papa Benedicto ipsi monasterio concessa; Castrum Phare. Hec iterum omnia simul cum omnibus suis pertinentiis et subiacentiis. Terram de Ortella; in ciuitate Ortana ecclesiam Sancti Theodori in integrum. In uiterbio ecclesiam Sancte Marie in integrum. In Tuscano cellam Sancte Marie iuxta flumen Minionem cum gualdo, et cum ipso Monte Gosberti, seu et Ripa Aduella, et Marino portu. In comitatu Narniensi monasterium Sancti Angeli, et ecclesiam Sancti Antimi in integrum. In comitatu Perusino cellam Sancte Marie in Diruta, et Sancti Apollinaris, et Sancti Blaxii, et Sancti Muntani cum ecclesiis, castellis, uillis, et omnibus pertinentiis, et adiacentiis suis. Et iuxta Tiburtinam  ciuitatem ecclesiam Sancti Adriani in integrum. In Collina ecclesiam Sancti Andree cum omnibus suis pertinentiis. In urbe Roma ecclesiam Sancte Marie, et Sancti Saluatoris cum criptis, et muris, et Campum Agonis in integrum. In comitatu Asisino cellam Sancti Benedicti in integrum. In comitatu Firmano cellam Sancte Marie in Clenti, et monasterium puellarum quod dicitur Sancti Saluatoris, et ecclesiam Sancti Benedicti in Ripa, et cellam Sancte uictorie cum omnibus earum pertinentiis et adiacentiis. In comitatu Asculano cellas: unam Sancti Saluatoris iuxta flumen Asum; alteram Sancte Marie in Ophida in integrum. In comitatu Teatino cellam Sancti Stephani in integrum. In comitatu Senogalliensi curtem de Luzano. In comitatu de Camerino  curtem de Sala bona. In comitatu Auximano curtem de Monte Paulisco in integrum. Hanc ergo maiorem et principalem Sancte Dei genitricis ac uirginis Marie ecclesiam in Pharpha, cum omnibus supradictis, et aliis etiam cellis suis maioribus, et earum ecclesiis suis minoribus, cum castellis, uicis, et oppidis, terris cultis et incultis, pratis, pascuis, et uincis, siluis, aquis, aquarumque decursibus, piscariis et piscationibus, portibus maris et littoribus, et uniuersis, quantiscunque qualibuscunque pertinentiis, et cum omnibus que a Romana sede obtinet per apostolica priuilegia, uel ab imperatoribus, et regibus per precepta, immotam, et quietam ab omnibus esse sancimus. Et quodcunque sibi a quibuscunque fidelibus Christi concessum est, uel in  posterum conceditur, si diuine pietatis respectum desiderat, nullus inuadat, nullus minuat, uel subtrahat. Si quis enim piam Matrem Domini scienter offenderit, bonam uoluntatem Filii eius unigeniti, imo et primogeniti Saluatoris nostri habere omnino non poterit. Decimas et oblationes mortuorum quiete ista teneat ecclesia. Nec ordinatio monachorum, uel presbyterorum huius monasterii, uel cellarum eius, a quouis ibi fiat episcopo, nisi quem abbas inuitauerit, aut, si non adest, suo precepto eius congregatio, scilicet quia ita habetur in priuilegio bone memorie Pauli pape, ut synodum nullus hic celebret episcopus, nec alio uenire constringat presbyteros ipsius abbatie, quoniam quod ab ipso hic locus  per priuilegium obtinuit, nos infringere nolumus. Et consecrationes ecclesiarum a quouis querat abbas religioso episcopo; habeat simul et chrisma. Ad idoneum abbatem eligendum, secundum Sancti Benedicti regulam, sit communis consensus, et impleatur petitio fratrum. Scriptum est autem in canonibus: Inuasores ecclesiarum sine dilatione excommunicentur. Cuius rei gratia necesse et ut omnis inuasio in uniuersa cesset Ecclesia, maxime in locis que sibi dicata tenet beata Maria, cui qui aufert sua, timeat incurrere anathema. Magna enim excommunicatio, Filii matris uirginis est indignatio. Exaltata super choros angelorum Maria, exaltet conseruantem bona sua. Pro Domine sue reuerentia princeps apostolorum Petrus ditet illum semper  benedictione apostolica, annuente hoc uirginis Patris, ac uirginis matris Dei omnipotentis gratia. Bene ualete.

Datum III Idus Decembris per manus Frederici diaconi sancte Romane Ecclesie bibliothecarii uice domni Herimanni archicancellarii et Coloniensis archiepiscopi, anno domni Leonis IX pape III, indictione u.



LXIII. Bulla S. Leonis IX qua Stephano Aniciensi episcopo eiusque successoribus usum pallii concedit, ea lege ut a pontifice Romano ordinentur. 
[Gall. Christ. a. II, 227.]

LEO, seruus seruorum Dei, STEPHANO, sancte Aniciensis  Ecclesie uenerabili episcopo, perpetuam in Domino salutem.

Si pastores ouium solent gelu pro gregis sui custodia die ac nocte ferre, etc. Pallium autem fraternitati tue concedimus ad missarum solemnia celebranda, pro beate ac gloriose semperque uirginis Dei genitricis Marie digna reuerentia, cuius in hac ecclesia Aniciensi, que et uallauensis, seu Podium Sancte Marie dicitur, specialius ac precordialius pre ceteris ecclesiis sibi dicatis colitur, amatur, ueneratur memoria a cunctis qui circumquaque uniuersa morantur in Gallia. Hec sancta, pia, et preclara uirginis Marie dignitas ab omnibus usitata a nobis arctius et beatius honore summo et gloria multiplici est exaltanda, ut eius intercessionem  propitiam habeamus, ad ipsius Unigenitum multe misericordie ueracem et benignum, etc., quia nec potiorem meritis inueniemus ad placandam iram Iudicis quam illam que meruit eiusdem mater esse et Redemptoris et Iudicis; in cuius Natiuitate humillima, et Epiphania, in ipsius Domini memoriali Cena, in cuius Resurrectione sanctissima et Ascensione gloriosa, et in Pentecostes solemnitate pretiosa, tibi frater, palleo uti concedimus, et in Natalibus apostolorum Petri et Pauli, simul et Andree apostoli, et in omnibus solemnitatibus pie interuentricis, mitis domine nostre ac tue, beate Marie, et in dedicatione ecclesie tue; ea siquidem conditione ut, sicut ecclesie tue, priuilegiis in suo statu permanentibus,  ordinatio episcoporum huius sedis ad Romanum spectet pontificem, ita etiam ad hunc locum ordinandus per nos episcopus, per nostram scilicet cleri etiam et populi huius ciuitatis intres electionem, etc.



LXIu. S. Leo IX monasterii S. Petri Perusini possessiones priuilegiaque confirmat. 
[Margarini, Bullar. Casin., II, 84.]

LEO episcopus, seruus seruorum Dei, ecclesie beati Petri apostoli site extra, imo et iuxta ciuitatem Perusiam, in loco qui dicitur Caprarius, et per eam BONIZONI abbati suisque successoribus iuste intrantibus in perpetuum.

 Cum uniuersalis sancta mater Ecclesia per gloriosos terre principes, Petrum, scilicet piscatorem hominum, ac Paulum doctorem gentium, pre ceteris cooperatoribus maxime sit coadunata, instructa, simul et dilatata, conuenit ei confirmari et detineri omnia que sue ditionis ac potestatis reperiuntur specialia.

1. Quare ad huius supradicti monasterii honorem semper augendum, nunquam minuendum, concedimus hoc apostolice defensionis priuilegium ut teneat quod habet, scilicet cellas suas, et ecclesias, cortes suas ac plebes; fundos etiam et casales, plebem scilicet Sancti Constantii, et Sancti Rufini ac Sancti Martini, et ecclesiam Sancte Marie in Agellione, cum suis pertinentiis, cortem de Casale et cortem  Sancti Iustini, et medietatem ecclesie Sancte Marie iuxta flumen Tiberis posite, cum sua pertinentia, cortem de Petroniano, ecclesiamque Sancte Marie in Petiniano, et ecclesiam Sancti Clementis atque medietatem ecclesie Sancti Donati in Ciuitella; nec non et terram Ugonis nepotis Bernonis de Monte-Nigro. Insuper confirmamus eidem monasterio in perpetuum Massas in comitatu Perusino positas, unam, que uocatur Pusulo, et alteram, que nuncupatur Casalini, cum ecclesiis, casis, uineis, campis, hortis, montibus cultis et incultis omnibusque suis pertinentiis.

2. Licentiam quoque damus tibi de omnibus tuis clericis, tam in monasterio degentibus quamque etiam foris in possessionibus eius manentibus, a  quocunque uolueris idoneo et canonice locato episcopo eos ordinandi, et chrisma in tuis plebibus accipere, si tamen ab episcopo in cuius diecesi prefatum monasterium situm est, nec ordinationes, nec chrisma potueris facile et gratis obtinere, aut impetrare, et de ecclesiis consecrandis eodem modo.

3. Et nullus episcopus ad idem monasterium pertinentem excommunicare aut damnare audeat, si in causa sua nostrum ac sancte apostolice sedis patrocinium et examen flagitat.

4. Romani autem pontificis donum abbatie, et abbas ipse et consecratio abbatis sit in perpetuum.

 5. Et omni remota excusatione, nisi canonica, ad synodum, quandocunque a summo pontifice uocatus fuerit, ueniat.

6. Porro oblationes eidem monasterio collate, tam pro uiuis quam pro defunctis, a nullo episcoporum peruadantur, sed ex integro proficiant monasterii utilitatibus ac fratrum necessitatibus.

7. Decime autem eiusdem monasterii, secundum canones, ad portam monasterii in susceptione hospitum et peregrinorum conferantur.

8. Insuper nemo ibidem mortuum sepeliri prohibeat.

9. Episcopus publicas missas et stationes ibidem facere nullo modo pretermittat, nisi statutis temporibus, scilicet secunda feria Pasche, et beatorum  apostolorum Petri et Pauli Natalitiis solemnibus. Sed nullas inde oblationes tollat inuito abbate et fratribus.

10. Statuimus autem, si quando abbas eiusdem monasterii decesserit, ut nullus ab aliis personis ibi eligatur abbas, si potuerint ad hoc opus de congregatione idoneum fratrem eligere; sic uidelicet communi ac regulari consilio absque pretio, a Romano pontifice consecrandum.

11. Iubemus etiam ut omnes nociue ecclesie uestri monasterii chartule omnino uacue et inanes consistant.

12. Preterea apostolica nostra auctoritate constituimus et confirmamus ut nullus imperator, rex, episcopus, dux, marchio, comes, uicecomes, gostaldio,  aut alia quelibet magna paruaque persona, te predictum abbatem, tuosque successores canonice intrantes de iam dicto monasterio, uel de omnibus suis rebus, et proprietatibus mobilibus et immobilibus diuertire, aut inquietare audeat; et qui presumpserit sciat se auctoritate Domini nostri Iesu Christi, et beatorum apostolorum Petri et Pauli ac nostra maledictione anathematizari.

13. Qui uero hanc ecclesiam honorauerit, et nichil inde auferens, de suis pro redemptione anime aliqua ei contulerit, benedictionis gratiam a Domino Deo consequatur et per clauigerum principem celi in ianuas regni celestis introduci mereatur.

Data uII Idus Martii per manus Friderici diaconi et sancte Romane Ecclesie bibliothecarii et  cancellarii, uice domini Herimanni archicancellarii, et Coloniensis episcopi, anno domini Leonis noni pape Iu, indictione u.



LXu. Leonis pape bulla, qua monasterio Sancte Marie de Pomposia confirmat uaria illius iura et bona. 
[Muratori, Antiq. Ital., u, 337.]

LEO episcopus, seruus seruorum Dei, ecclesie gloriose matris et uirginis perpetue, beate Marie, site in insula Pomposie, et per eam dilecto in Domino Iesu Christo filio MAINARDO uenerabili abbati, tuisque successoribus iuste intrantibus in perpetuum.

 Regina celorum, Dei Genitrix, super choros angelorum exaltata, ut a nobis pia exaltetur deuotione, nostra, in quantum potest, prouidere debet solertia, scilicet in locis nomini suo dicatis, augendo beneficium, quo sui speciales, famuli commodius sibi possint exhibere seruitium. Quapropter te, uenerande fili, quem sibi uidebimus fideliter. . . . . . in prefato monasterio ei famulantibus monachis uolumus nostro adiutorio bene preesse, ut tu ipse moraliter, sicut oportet, uiuas, debitum dantes consilium, et bona, que uel aliunde uel precipue a sede Romana tua tenet ecclesia, uel acquireret in perpetuum, confirmantes tibi per hoc sancte apostolice auctoritatis priuilegium. Igitur quia petitis a nobis quatenus ex nostra largitate nostroque  dono concederemus uestre religiositati massacellam integram, que uocatur Materaria, et massam que uocatur Mauseuli, integram, et fundum integrum, qui uocatur Casale publico, et massam que uocatur Nepoti, et massam que uocatur Caputbouis, terram et uineam, sicuti modo uos habetis, et tenetis iure beati Petri apostoli necnon et ripam fluminis Alemonis ex utrisque partibus iuxta massam que uocatur Prata, extendente ipsa ripa a Bigaziolo usque ad campum Bedulli, et terram et uineam iuxta muros ciuitatis Rauenne cum turre, que uocatur Branca, in integrum a Pusterula Augusta usque ad Portam Taurensem. Et hortum unum in integrum in loco Pontis Calciati in. . . . . . Sancti Andree a duobus lateribus iure ipsius Sancti, a  reliquis duobus uia publica. Et lacum, qui uocatur Sanctus, cum omnibus rebus et pertinentiis suis, cum plebe et capellis ac titulis ipsius, uocabulis Sancte Marie, et Sancti Martini, Sancti Petri, Sanctique uenantii, cum piscaria que uocatur, Tidini, et Fossa Archipresbyteri, et piscaria que uocatur Falce, cum loco qui dicitur Monticello Laci sicco, cum ripis fluminis Padi et Gauri ex utrisque partibus usque in mare, et a loco Conche Agathe ex una parte usque in mars, cum loco in integrum qui dicitur Masinzatica, inter affines de toto loco ac territorio masse, que uocatur Lacus Sanctus, ab uno latere Fossa Molendini de uolta Latercli, descendente in aquiliolo, et a fluuio Tribba usque in Elliam, et per paludem usque  mediam Curbam, ultraque Curbam usque Padum, et ultra Padum usque ad Gazium episcopii Sancte Comaclensis Ecclesie, inde usque ad fluuium, qui uocatur Cesi; ab alio latere Curlo descendente in Concham Agatule, et per ipsam in Gaurum; a tertio latere palude, que pergit inter riuum Anzeli et Masenzaticum usque Monticellos, et uedetosa currente in Padum; a quarto latere uaculino et Arzere malo, et Calle de uincareto pergentem in Laterculum.

Insuper concederemus uobis piscariam integram, que uocatur uolana cum Riuo Badarino et Gauelona Maiore ad ipsam piscariam pertinente, cum porticellis ex utrisque partibus, sicut olim intrauerunt  in mare, eidem similiter pertinentibus. Cuncta predicta loca cum omnibus suis integritatibus ac pertinentiis, quantum sancte Romane, cui Deo auctore presidemus ac deseruimus, pertinere uidentur Ecclesie, uobis ad tenendum emissa preceptione concedere deberemus. Inclinati precibus uestris cuncta prefata loca, uel quecunque modo habetis ac tenetis cum omnibus suis integritatibus et pertinentiis, ut supra legitur, et insuper nostro dono ac benignitate, si aliquid amodo in futuro de pertinentiis sancte Romane Ecclesie acquirere potueritis circa uos in toto Exarchatu Rauenne, licentiam nostram, nostrorumque successorum canonice intrantium, tibi tuisque successoribus, regularem uitam ducentibus, monachisque religiose  uiuentibus, perpetualiter concedimus habendum et tenendum. Ita sane, ut a te tuisque successoribus singulis quibusque annis, pensionis nomine, sancte nostre Ecclesie Romane tres argenti solidi, difficultate postposita, persoluantur actionariis. Preterea amore eiusdem intemerate Genitricis Dei, tuoque dilecte in Domino Fili, constituimus et ordinamus per illam auctoritatem, quam Christus Dominus noster beato Petro apostolorum principi, sueque Ecclesie rectoribus concessit, ut nunquam locus ipse, aut res ad ipsum pertinentes, alicui submittantur persone, nisi apostolice tuitioni et regie ditioni; nullusque mortalium preter imperialis potestatis culmen in prefato monasterio, aut in curtibus, uel in castellis, siue in plebibus, aut cellis,  seu uillis, uel omnibus rebus mobilibus et immobilibus ipsi pertinentibus, necnon in seruis aut famulis utriusque sexus, siue etiam uillicis super terram eiusdem monasterii residentibus, aliquam ordinationem, aut iurisdictionem, uel potestatem tenere, aut conuersationem monachorum impedire, seu molestiam inferre presumat, uel in aliquibus locis ipsius districtum seu placitum tenere, aut res monasterii inuadere, uel quouis modo alienare, aut fodrum, uel paratas, seu aliquas publicas functiones exigere audeat. Ipsius quoque proprietates monasterii tam a potestate archiepiscoporum quam omnium mortalium, preter regie sublimitatis . . . . . irreuocabiliter subtrahimus, ac liberam esse censemus, salua inibi auctoritate apostolica, ac prime sedis  inuocata, si necesse fuerit, audientia. In acquirendis autem bonis Sancti Petri hec seruetur conditio, ut prius ex ipsa et qualitas et quantitas rerum nobis, aut nostris successoribus intimetur, et tunc licentia, precepto, et consilio a Romana sede accepto, addita iusta pensione a te suscipiatur. Hoc quidem modo proprietas terrarum et aquarum sancto Petro remanebit, et bono eorum usu uos amodo fruemini. uiolatorem igitur huius sacri priuilegii, nisi resipuerit, et ad condignam satisfactionem uenerit, apostolicum anathema condemnet. Conseruatorem uero domine nostre beate Marie intercessio gloriosa letificet.

Datum Xu Kalendas Aprilis, per manus Friderici  sancte Romane sedis bibliothecarii et cancellarii, uice domni Herimanni, archicancellarii et Coloniensis archiepiscopi, anno domni Leonis pape quarto, indictione u.



LXuI. S. Leonis epistola ad omnes per Italiam episcopos.---Ne possessiones omnes suas quisquam donet monasterio, sed earum saltem medietatem Ecclesie ad quam pertinet. 
[Mansi, XIX, 670.]

LEO episcopus, omnibus episcopis in Christo per totam Italiam.

Relatum est auribus nostris esse quosdam per uerse agentes, qui subuertere atque diuidere conantur  ecclesie unitatem: uidelicet abbates et monachi, qui non studio caritatis, sed zelo rapacitatis inuigilant, et docent atque seducere non cessant seculares homines quos illaqueare possunt, ut res suas atque possessiones, siue in uita, siue in morte [Forte redundat in, H.], in monasteriis illorum tradant; et ecclesiis quibus subiecti esse uidentur, et a quibus baptismum, penitentiam, eucaristiam, necnon pabulum uite cum lacte acceperunt uel accipiunt, nichil de bonis suis relinquant. Hanc denique formam discordie nos animaduertentes, omnibus modis inhibere uolumus; et, ne amplius fiat, omnino prohibemus: considerantes non esse bonum ut illi qui olim fuerunt socii passionum , secundum Apostolum, sint immunes a societate consolationum;  et quia dignus est operarius mercede sua. Ideoque precipimus atque iubemus, ut quicunque amodo in monasterio se conuerti uoluerint [Forte, uolueris, H.], siue in uita, siue in morte, omnium rerum et possessionum, quas pro salute anime sue disponi decreuerit, medietatem ecclesie, cui ipse pertinere dignoscitur, relinquat: et sic demum in monasterio, prout libitum sibi fuerit, eundi conuertendique habeat licentiam. Quicunque autem huius decreti contradictor exstiterit ac temerator, anathematis gladio subiaceat.



LXuII. Bulla S. Leonis IX pro monasterio Case-Dei apud Aruernos. 
[Baluz., Opp. B. Seruati Lupi Ferrariensis, pag. 527.]


LEO episcopus, seruus seruorum Dei, ecclesie beatorum martyrum uitalis et Agricole, que dicitur Casa-Dei, et per eam abbati nomine ROBERTO, eiusque successoribus illuc canonice intrantibus in perpetuum.

Conuenit apostolico moderamini omnibus in Christo pie uiuere uolentibus contra omnium aduersantium ictus protectionis clypeos prebere, quatenus quisquis seiugo subiugat Christi, auxilio ac protectione summe sedis et apostolice illud in tuitione etiam temporali recognoscat et sentiat quod sancte Ecclesie sponsus uerus et unus iugum suscipientibus suum leniendo denuntiat dicens: Iugum meum suaue est et onus meum leue . Quapropter iam predicte ecclesie auctoritate  apostolica concedimus et impertimur priuilegii gratiam, qua tueri queat se ab omnium se iniuste impetentium calumnia, ut quidquid inibi a Rencone presule collatum est, uel ab aliquibus Christi fidelibus iam collata uel conferenda erunt, in perpetuum sub tuitione apostolica sibi semper maneant inconuulsa, quatenus ibidem seruientes, quiete et secure commanentes, tanto deuotius Christi inhereant discipulatui, quanto et a furiali mundi impetu, protecti hac apostolica pagina, fuerint alieni. Precipientes igitur uice sancti Petri apostolorum principis, precipimus, cuius, quamuis impares, uices tamen gerimus, ut nullus imperator, rex, siue dux, aut marchio, comes uel uicecomes, seu qualis quisque  ecclesiastica potestate aliqua preditus, scilicet archiepiscopus, siue episcopus, seu quilibet uicedominus, audeat prefatam inuadere ecclesiam, uel eius diripere bona, que nunc uel aliquo in tempore iuste possidet uel est possessura. Quod sanctionis priuilegium quisquis temerario ausu infregerit, anathematis uinculum, nisi resipuerit, in perpetuum sustineat. Conseruator uero in eternis gaudiis felicitatis lucra possideat.

Datum Ginon. uI Nonas Maii, per manus Friderici diaconi, S. R. E. bibliothecarii et cancellarii, uice domini Hermanni cancellarii Coloniensis archiepiscopi, anno Domini Leonis pape noni quarto, indictione u.



LXuIII. S. Leo IX priuilegia metropolitane ecclesie Coloniensis confirmat, Hermanno archiepiscopo eiusque successoribus concedit titulum cancellarii S. R. E. et cardinalis S. Ioannis ad Portam Latinam; in ecclesia uero Coloniensi creat septem presbyteros cardinales totidemque diaconos et subdiaconos. Ex Historia Coloniensi. 
[Mireus, Opp. diplom., II, 1181.]


LEO episcopus, seruus seruorum Dei, HERMANNO S. Coloniensis Ecclesie uenerabili archiepiscopo suisque successoribus illuc canonice intrantibus, salutem in perpetuum.

Gratias agimus Deo et Domino nostro Iesu Christo, qui nullis nos precedentibus meritis ad apostolice dignitatis culmen fecit ascendere, et sollicitudinem omnium Ecclesiarum gerere earumque rectoribus  pietatis assensum prebere.

Quia postulasti a Romana sede confirmari priuilegia que ab antecessoribus nostris sunt tue ecclesie concessa, uisum nobis fuit honestum et Ecclesie necessarium petitioni tue consentire.

Presertim cum ecclesia hec sub nomine principis apostolorum beatissimi Petri sit consecrata, sicut mater sua, cui presidemus diuina clementia, ut que matrem imitatur ex nomine filia, imitetur etiam aliquantisper in dignitate ecclesie protegaturque sub alis defensionis sue.

Nos igitur tua, sicut et omnium Christi fidelium deuotione incitati, nostra et apostolica auctoritate confirmamus tibi omnia, quemadmodum in priuilegiis Patrum nostrorum, apostolicorum uirorum, sunt  scripta, crucem uidelicet et pallium suo tempore suoque loco ferendum, insigne quoque festiui equi quem Naccum uocant nostri Romani.

Confirmamus quoque tibi, per hanc preceptionis nostre paginam, sancte et apostolice sedis cancellaturam et ecclesiam sancti Ioannis euangeliste ante Portam Latinam, ut te Petrus cancellarium habeat, Ioannes hospitium prebeat.

Concedimus etiam atque perpetuo largimur ut maius altare ecclesie tue matris, uirginis honori dedicatum, et aliud ibidem, apostolorum principi, B. Petro, addictum, reuerenter ministrando procurent septem idonei cardinales presbyteri, dalmaticis induti, quibus etiam cum totidem diaconibus  ac subdiaconibus ad hoc ministerium prudenter electis, ut sandalis utantur concedimus et constituimus.

Postea auctoritatem et honorem quem Ecclesia hactenus habuit, tam inter alios quam a suis, confirmamus clypeo apostolice protectionis, ut si quando synodus infra tuam diecesim, aut presente huius prime sedis archiepiscopo, aut legato ab eius latere directo fuerit aggregata, priorem quidem locum post ipsum rector, eius obtineat, in proferenda sacrorum canonum auctoritate prior existat, ita tamen ut sicut est prior in hac probabili dignitate, ita etiam polleat prior morum probitate, uite honestate, ut cuius annuntiauerit uerba eius imitetur exempla.

Regiam consecrationem, infra limites sue diecesis  faciendam, potestatis apostolice munimine ei corroboramus; habendam electionem quoque archiepiscopi, secundum auctoritatem canonicam, filiis Ecclesie sancimus per hanc preceptionis nostre paginam.

Bona autem, que usque modo tenuit uel in eternum cum iustitia acquirere poterit, hoc apostolico munimine laudamus et corroboramus, uidelicet monasteria, et ecclesias Colonie positas, monasterium sancti Heriberti cum omnibus suis pertinentiis, ecclesiam S. Marie, infra urbem, ecclesiam sancti Gereonis cum omnibus suis pertinentiis. Cetera uero sacra loca, et infra urbem et circa, confirmamus tibi auctoritate apostolica, monetas urbis, teloneum et omne ius ciuile, sub potestate archipresulis.

 Abbatias autem per diuersa loca, uillas, uicos et castella, in omnibus suis pertinentiis, seruis, ancillis, terris cultis et incultis, aquis, pratis, campis siluis, forestis.

Preterea corroboramus ecclesie predia, que ipse dedisti, uidelicet monasterium Brauwellare et castrum, nomine Zonneburg, cum omnibus suis pertinentiis, ita sicut neminem coarchiepiscoporum tibi subiicimus, ita sub nullo primate te agi decreuimus; salua nobis in te, sicut in ceteris archiepiscopis, que iure debentur apostolice subiectionis auctoritate.

Statuentes apostolica censura ut nullus imperator, rex, dux, marchio, comes, uice-comes, et preterea  nullus archiepiscopus, episcopus prepositus, uel aliqua magna paruaque persona, cuiuslibet ordinis et dignitatis, contra hanc nostre preceptionis paginam et confirmationis audeat presentare.

Si quis, quod non optamus, temerario ausu contra huius apostolice nostre auctoritatis scriptum pie a nobis peruulgatum tentauerit, anathematis uinculis innodatus a regno Dei sit alienus, donec resipiscat. Qui uero pio intuitu cultor et obseruator exstiterit, benedictionis gratiam et celestis regni gaudia a misericordissimo Domino nostro consequi mereatur.

Data Nonis Maii, per manus Friderici diaconi, S. Romane Ecclesie bibliothecarii atque cancellarii, uice domini Hermanni archicancellarii et Colon. archiepiscopi.  Anno Domini millesimo quinquagesimo secundo Leonis IX pape quarto, indictione quinta.



LXIX. Bulla S. Leonis IX pro cenobio Altorfiensi. anno 1052
[Gall. Christ. u, 473.]

LEO episcopus, seruorum Dei seruus, IUGITBERTO abbati Ecclesie sancti Cyriaci, posite in Alsatie, loco qui dicitur Altum cenobium, eiusque successoribus, et per eum monachis ibidem perpetuo famulaturis, perpetuam in Domino salutem.

Quoniam quidem apostolice conuenit censure uenerabilia loca propria protegere tuitione, quatenus Deo famulantes ab impetentium se iniuste . . . . quieti et liberi semper ualeant manere. Quapropter equissimum  censuimus nostre sanctionis pagina iam predictam ecclesiam, a nostris progenitoribus constructam, perpetuo manere munitam monasticoque ordini inuiolabiliter omni tempore esse dedicatam. Igitur ea auctoritate qua sancti Petri fungimur uice, confirmamus atque corroboramus ecclesie prenominate nostri apostolici priuilegii potestate quecunque a nostris parentibus ibidem concessa uel concedenda sunt, ut nemini liceat aliquid exinde minuere, uel quidquam auferre, sed omnia monachis Deo inibi seruientibus integerrima semper maneant. Illud etiam confirmandum decreuimus ut, abbate ipsius loci aliquo uita decedente, monachi cenobii eiusdem abbatem, qui eis legaliter et iuste iuxta beatissimi Benedicti institutionem presit,  potestatem habeant eligere, sane ut de suis, si condignum inuenire potuerint, eligant, precipimus; sin autem, quo meliorem potuerint reperire accipiant, et electum consecrandum episcopo deducant; quod si iuste fratrum petitioni acquiescere episcopus renuerit, uel simoniale in eum agere aliquid tentauerit, potestatem auctoritate apostolica adeundi nostram habeant presentiam.

Preterea decernimus ut nullus unquam aliqua magna paruaque persona, cuiuscunque conditionis, seu potestatis munimine roboratus, a prefata ecclesia seu monasterio aliqua exigere audeat, nisi quid sua sponte iam dicti loci abbas obtulerit. Igitur apostolica censura decernimus et irreuocabiliter confirmamus ut nullus imperator, aut rex, aut dux, siue  marchio, comes, seu uicecomes, nullusque aduocatus, nullus archiepiscopus, seu episcopus, et preterea nulla hominum persona utriusque sexus, etatis, contra hanc nostre apostolice auctoritatis confirmationem atque constitutionem tentet uenire; sed neque constitutus ibi abbas bona monasterii iniuste audeat uendere uel distribuere. Quod quicunque fecerit, nostro apostolico anathemate usque ad satisfactionem dignam percussus existat. Qui uero se custodierit et obseruauerit ad confirmationem et constitutionem, nostra accumuletur benedictione et uite eterne particeps efficiatur.

Data Nonas Maii per manus Friderici diaconi, S. Romane Ecclesie bibliothecarii et cancellarii, uice  domini Hermanni archicancellarii et Coloniensis archiepiscopi, anno domini Leonis noni pape quarto, indict. u, Domini uero 1052.



LXX. S. Leonis IX priuilegium pro monasterio Casinensi. 
[Gattula, Hist. Casin., 117.]

LEO episcopus, seruus seruorum Dei, RICHERIO abbati monasterii beatissimi Christi confessoris Benedicti, quod est constructum in monte qui Casinus dicitur, in territorio Beneuentano, cunctisque tuis successoribus iuxta predicti confessoris Benedicti statutum canonice illuc intrantibus in perpetuum

Quoniam quidem apostolice conuenit censure  Deo famulantibus omnis protectionis iusta et equissima semper, et indeficua adhihere munimina, quatenus possessa absque ulla iuste inquietudine possideant, et iniuste sibi subtracta recuperare ualeant. Proinde cum partes pertransiremus Campanie, et apud S. Germanum sub predicto monte positum commaneremus cum nostris confratribus quam pluribus uidelicet archiepiscopis et episcopis, aliisque S. Petri, nostrisque fidelibus, tunc prefatus iam Richerius suprascripti monasterii benedicendi semper S. Benedicti abbatis cum suis confratribus, quorum unus uocatur Firmus, conquesti sunt Ecclesiam et cenobium iam dicti Benedicti sanctissimi priuatum et nudatum ecclesia et monasterio S. Stephani iuxta ciuitatem Terracinensem posito, quod  predictus et Deo dignissimus uir Benedictus, uiuente corpore, construxerat. Denique eius uite historiam a beatissimo papa Gregorio editam attulerunt in medium; ibique perquisitum inuentum est ut qualiter isdem sanctus a quodam rogatus in eius predio monasterium construere, abbatem, prepositumque, qui illi esset secundus, in construendo delegauit cenobio, denuntians diem quo esset adfuturus, ut singula eis ostenderet, quo construerent loca, officinas commanendis monachis, et adueniendis, seu suscipiendis hospitibus necessaria. Cumque promisse diei nox perueniret in somnis, sanctissimus uir Domini, Benedictus, prefatis ambobus scilicet electo abbati eiusque preposito apparuit,  eisque loca singula, ut promiserat, designauit. Quique que sigillatim uiderant retulerunt sibi uicissim collatione mutua, non tamen uisioni illi fidem accommodantes corporalem prestolati sunt presentiam. Quem dum exspectato minime uidissent die uenisse, mesti sunt reuersi, conquerentes aduersus Dei famulum se illum exspectauisse, eumque minime iuxta suam sponsionem aduenisse. Quibus dum approbasset quod promiserat, pro certo se compleuisse dum uniformiter alternatim singulis apparuisset, et eadem loca singulis utilitatibus commoda ut uni et alteri ostendisset; precepit itaque, ut sicut ex uisione didicerant, ea perficerent: quod et factum est. Igitur hec omnia cum confratribus nostris diligentissime respicientes ueraque  esse cognoscentes, dignissimum arbitrati sumus, et censuimus prefatam S. Stephani ecclesiam monastice religioni a principio sui dedicatam, sicut iam dictum est, iuxta Terracinam positam prenominato, et pre electo SS. Confessoris Benedicti cenobio reddere et apostolica auctoritate confirmare. Quatenus que eius fundata est magisterio illius semper regatur atque muniatur imperio. Itaque tibi Richerio abbati, cunctisque tuis successoribus iuste in monasterium in monte Casino positum a Benedicto beatissimo Patre constructum intrantibus, atque prefatis, et sepe nominati Benedicti monasterio et ecclesie predictam sancti Stephani ecclesiam et monasterium cum omnibus suis pertinentiis reddimus, concedimus, et corroboramus. Constituentes  igitur summa et apostolica censura constituimus, ut nulli cuiquam aliquo in tempore liceat predictam inuadere, uel subripere ecclesiam, aut in aliquo iuste sibi ex competentibus eam ledere, uel minuere, uel direpta iniuste ei contendere, seu a monasterio sancti et beatissimi Benedicti monte Casino positum auellere, siue alienare, aut quidquid illi iuste iam concessa quamuis uideantur ab aliis nunc possessa, uel que tibi sunt adhuc concedenda, contra equitatis iustitiam subripere, inuadere, seu diuertire, uel aliquo modo contendere. Non imperator, aut rex, non, inquam, dux, uel marchio, comes aut uicecomes, non archiepiscopus, seu episcopus, aut aliquis cuiusquam ordinis, siue potestatis munimine fultus, cuiuscunque conditionis, uel sexus  persona, contra hoc nostre sanctionis priuilegium adire audeat. Quicunque igitur contra hoc iustissime moderationis decretum, atque priuilegium, quod auctoritate apostolica, annuente Deo omnipotente, monasterio Deo dignissimi Benedicti, cunctisque illuc iuste preordinatis abbatibus fecimus, confirmauimus, atque corroborauimus contraierit et rebellis exstiterit, nisi resipuerit, perpetuo confessus anathemate ultrices eternaliter penas sustineat. Conseruator uero beatissimi Benedicti monachorum Patris, et ducis egregii precibus, et meritis auditus, ab omni reatu absolutus, benedictionis gratiam, et uitam adipisci mereatur eternam.

Data per manus Frederici diaconi, S. Romane  Ecclesie cancellarii et bibliothecarii, uice domni Herimanni, archicancellarii atque Colonie archiepiscopi, tertio decimo Kalendas Iunii, domni Leonis noni pape anno quarto, indictione quinta.



LXXI. S. Leo IX Ioanni episcopo et omnibus Terracine positis ecclesiam et monasterium S. Stephani monasterio Casinensi a sese restituta nuntiat. 
[Gattula, Hist. Cassin. 118.]

LEO episcopus, seruus seruorum Dei, IOANNI episcopo et omnibus Terracine positis uel in eius confinibus S. Petri, nostrisque fidelibus, salutem cum benedictione apostolica.

Nouerit dilectio uestra ecclesiam et monasterium  S. Stephani iuxta Terracmam posita nos reddidisse, et confirmasse monasterio S. Benedicti, monte Casino positum cum omnibus suis pertinentiis, que sibi iuste debentur. Proinde precipimus auctoritate apostolica ut nullus priuilegium quod eidem monasterio fecimus et corroborauimus audeat infringere, qui anathematis penam non uult incurrere; sed quicunque iniuste aliquid detinet ex ea iuste restituat, ut benedictionem habeat et meam bonam uoluntatem non perdat.



LXXII. S. Leo IX monasterii S. Sophie Beneuentani possessiones et priuilegia confirmat. 
[Mansi, Concil., XIX, 687.]

 LEO episcopus, seruus seruorum Dei, SICENOLPHO, dilecto nostro in Christo filio et abbati uenerabilis cenobii alme et ceterne Domino Patri Sophie intra Beneuentum, in loco nuncupato Urbe-uetere, constructi, et post te in eodem cenobio tuis successoribus canonice promouendis in perpetuum.

Ad hoc in sacerdotali culmine constituti sumus ut euellamus, necnon et destruamus, et edificemus iuxta ac plantemus in nomine eius. Debito officii nostri exigente, optimum duximus diebus nostris, prout superna gratia concesserit, obuia queque nobis illicita falce ecclesiastice discipline demetere, et licitis copiam fructificandi passim suppeditare. Quamobrem post nimiam calamitatem Beneuentanorum,  quam pertulerunt iuste ob iniuriam et superbiam Romanorum pontificum et dominorum imperatorum, postque eorum miserabilem et luctuosam satisfactionem, tibi iam dicto Sicenolpho, quem loco illius deiecti ac scelerati Gregorii, abbatis immerito dicti, nec iam dicendi, ordinauimus, iuxta petitionis tue tenorem, confirmamus ex integro prefatam abbatiam S. Sophie, cum ecclesiis, cortibus, uillis, casalibus, uineis, terris, seruis ac ancillis, omnibusque mobilibus uel immobilibus ad se iuste pertinentibus, tam ea que hactenus acquirere potuit quam que deinceps liberalitate, collatione siue concessione quorumlibet religiosorum hominum poterit adipisci, atque prorsus, quecunque concessa  sunt illi, corroborata piorum imperatorum uel principum preceptis aut chirographis. Preterea auctoritate apostolice sedis Romane concedimus ac confirmamus tibi tuisque successoribus in perpetuum omnes in integrum oblationes uiuorum ac defunctorum, que amodo et deinceps ipsi monasterio uel ecclesiis illi subiectis a quibuscunque personis date fuerint; liceat quoque ipsis monachis ex eadem congregatione eligere abbatem sibi, si inibi idoneum ad hoc officium inuenerint: sin alias, undecunque possunt, dignum rectorem sibi eligant; et perpetuo maneat iam sepe fatum cenobium sub tutela seu iure sancte Romane Ecclesie liberum et immune ab omni subiectione ac iugo Casinensis monasterii: ita ut nec uox calumniatorum super hoc recipiatur  aliqua, sed penitus habeatur friuola et irrita, sitque rata controuersie illius manifeste ac publice facta definitio a religiosis principibus Iandolpho, ac Pandolpho, magnatibus ac ducibus eorum, quando prius Malepotus, deinde Ioannes Casinenses abbates, aduersus Ursum ac Gregorium abbatie S. Sophie rectores, super hec litem suscepere. Obtineat ergo et possideat semper libertatem antecessorum nostrorum priuilegiis et imperatorum preceptis hactenus sibi concessam et confirmatam, ita ut nullus deinceps imperatorum, regum, ducum uel principum, aut marchionum, nec ulla cuiuscunque dignitatis persona contra hanc nostram auctoritatem aut conditionem priuilegiorum uenire audeat, aut de bonis eiusdem abbatie per nos aut quoscunque  concessis, usurpare, minuere aut alienare quidquam quocunque modo aut ingenio presumat, ne sub iudicio districti anathematis decidat. Porro quia ab aliquibus episcopis solent cenobia grauamina sustinere, nos uero alicui preiudicium nec uolumus nec debemus facere; hoc tandem concedimus tibi hac nostra auctoritate, ut si ab episcopo in cuius diecesi consistis, nequiueris ecclesiasticas ordinationes gratis et canonice acquirere, licentiam habeas a quocunque tibi tuisque acquirendi eas iuste. Huius nostri priuilegii statuta infringere et cassare nullus aliquando quacunque arte presumat, ne damnationem ab initio a sanctis Patribus promulgatam pro sacrilegis incurrat. Nam quisquis hec pio Diuinitatis respectu reuerenter obseruauerit, confidimus  quia a sancta Trinitate benedictionem habebit, et sortem nanciscetur cum eis qui precepta Dominica seruauerunt, et ad celestes thesauros terrena patrimonia transtulerunt.

Data XII Kal. Iunii per manus Frederici diaconi, S. R. E. bibliothecarii, necnon et cancellarii uice domini Hermanni archicancellarii et Coloniensis archiepiscopi, anno domini Leonis pape quarto, indict. u.



LXXIII. S. Leo IX Ecclesie Asculane possessiones et priuilegia, petente Bernardo episcopo, confirmat. 
[Ughelli, Italia sacra, I, 449.]

 LEO episcopus, seruus seruorum Dei, BERARDO secundo episcopo Ecclesie et episcopatus S. Dei genitricis uirginis Marie et beatissimi Christi martyris Emigdii, posite in comitatu Esculano intra ciuitatem, cunctisque suis successoribus canonice illuc intrantibus in perpetuum.

Quia diuina largitate gratie B. Petro, apostolorum principi, regere, dispensare, et ab omni prauorum infestatione defensare, omnis commissa est Ecclesia, ut cuius pascitur doctrina, et eius muniatur et tutela, conuenit nos, qui eius uice apostolatus fungimur culmine, singulis Ecclesie iuste protectionis manus porrigere, quatenus, quod illis ad tutaminis proficit fulcimentum, nos expediat a debito quod debemus omnibus. Proinde rogatu D. supra nominati  Bernardi, episcopi S. Ecclesie Esculane, apostolice auctoritatis munimen concedentes, et per eam prefato episcopo, cunctisque eius successoribus canonice inibi inthronizatis, que ad honorem Dei genitricis semperque uirginis Marie est dedicata, nec in inferioris liberalitatis prescriptum, sed obstaculum et totius protectionis clypeum priuilegii munimen conferimus, ut ecclesia que nomini summi omnipotentis Regis martyrum est dedicata, sit etiam summi militis eius filii scripto protecta gladioque defensa. Ideoque apostolica auctoritate prouidentes singula, quidquid iuste eidem deferretur ecclesie, confirmamus et corroboramus tibi, ut nemo exinde eum audeat deuestire, uel molestare, seu aliquam inquietudinem illi inferre: id est ciuitatem Esculanam  ex integro cum ipsa sua portione de monasterio Sancti Angeli, quod in ipsa ciuitate est constructum, et monasterium Sancte Marie, in sancto monte positum, cum omnibus iuste sibi pertinentibus, uel que inantea aliquorum iusta datione legaliter pertinere poterunt. Castellum, quod dicitur Trione cum monasterio Sancti Laurentii cum omnibus pertinentiis suis, curtem de Massa cum ipso Poio de ualle lucida, curtem de Monte, curtem de Pazano, sicut in chartula Maynardi filii Sigolphi habetur et legitur. Castra que dicuntur Sculcula, Matrice, Spinetula; curtem de Ilica, curtem de Cariano, curtem de Core, curtem de Belenterio, curtem de Flaminiano, curtem de Api, curtem de Tarracina, curtem de Bapino, curtem de uuasto  Promarese, curtem de Saxa, curtem de Salli, curtem de Patareo, curtem de uilla magna, et omnia que predicto episcopatui, tam in supradictorum castrorum quam curtem de Montariolo intus ciuitatem Spoletanam, curtem de Paterno in loco qui Ponte dicitur, curtem de Primocasu, Gualdum de Languine, in Nursiamcasam, et curtem infra locum, ubi olim fuit ciuitas: curtem de Sala in eadem Nursia, Gualdum de Fesso, curtem Sauelli, in comitatu item Esculano, in loco qui Aqua dicitur, castellum de Luco, et turrim de Fotiano, et Poium de Quintodecimo, curtem Mazzanam cum salinis suis, castellum de Murro, castrum Fundanianum, montem Purum cum forestis et siluis, cum Poio quod Clamatorium  dicitur, Plage cum castro Lusiano, uillamagna cum Poio, et castello, Cicilianum, Montem Caluum, Baiuanum, castrum de Gualdo, curtem Agelli, castrum Ligunianum, curtem Pupillianam, curtem S. Stephani, curtem de Paterno, et castrum de Spelunca cum ipsa curte de ualeriano, curtem de Bofiano, montem Andree, Poium Siluistum, quod est ante castellum Gusianum, nec non et castrum de Spinetulo cum curte sua, que Francisca dicitur, curtem Fassianam, curtem Prostitulam, Poium ualenterium, castellum de Ottauo, Poium Gaminaldum, curtem Ceruinariam, curtem Chrisianam, curtem de uiuario, curtem S. Felicis, Poium de Pignole, curtem S. Martini, castrum de Corato cum Poio Heliceti et Cisimule, curtem Popillano, curtem  Lauretianam, curtem Maltinianam, castellum Castelli, in Frondaria, curtem Porilem, curtem Dianam, curtem de Quarto, Castellum de Post-montes, curtem Capitinulam, curtem Paternionis, cum Poio Auignonis, castellum de Callonnata cum suis curtibus, curtem Ciniani cum suo castello, curtem de Casule, et castellum de uina.

Hec omnia supranominata cum plebibus et ecclesiis singulis, earumque dotalibus, cum seruis et ancillis, ui lulis, massaritiis, commendatiis et colonis singulis, cum alpibus et montibus, siluis, pratis, pascuis, uineis, oliuetis, cultis et incultis, aquis, molendinis, piscariis, piscationibus, salinis, aquarumque decursibus, nec non et armentis, equorumque forestis, seu omnibus iuste sibi pertinentibus,  in integrum confirmamus, atque apostolica auctoritate corroboramus. Decimas etiam, seu primitias, et cunctas oblationes fidelium uiuorum et mortuorum eidem episcopatui iuste et canonice pertinentes tibi, iuxta canonicam institutionem SS. Patrum, concedimus. Nec non et illud statuendo decernimus, ne aliquis episcopus, alicuius auctoritate, uel potestate suffultus audeat absque licentia inibi iuxta prefati episcopi, ordinationes seu constitutiones aliquas facere, uel iudicia disponere, seu clericos, aut presbyteros synodo qualicunque distringere, uel fatigare. Statuentes igitur apostolica auctoritate, que seruanda est ab omnibus, et in omnibus statuimus, et sub anathemate constringimus, ut nullus imperator, siue rex, nullus dux, uel marchio, comes,  uicecomes, castaldus, uel quilibet publice pariter exactor, seu cuiuslibet hominis persona, cuiuscunque sit ordinis, uel dignitatis, seu religionis, hanc pragmaticam priuilegii sanctionem audeat refragare, uel in quoquam confringere; quod qui tentauerit a B Petro, apostolorum principe, anathemate diuino percussus intereat, quia Dei Genitricem, eique famulantes offendere non timuit, Deumque hoc inspicere pro nichilo duxit, conseruator uero benedictione suffultus apostolica a Deo omnipotente uitam consequatur eternam.

Data Kal. Iulii per manus Friderici, diaconi S. R. E. bibliothecarii, et cancellarii uice D. Herimanni archicancellarii, et Coloniensis archiepiscopi anno D. Leonis IX, pape Iu, indict. u, actum Beneuenti,  in Dei nomine feliciter. Amen.



LXXIu. S. Leo IX Liuthbaldo, archiepiscopo Moguntino, pallii cuphieque  usum et »super nattum  equitandi« licentiam concedit. 
[Gudenus, Cod. diplom. I, 17.]

LEO episcopus, seruorum seruus Dei, LUITHBALDO  archiepiscopo Moguntino, dilecto filio nostro et fratri spirituali.

Si pastores ouium solem geluque pro gregis sui custodia die ac nocte ferre contenti sunt, et ne qua ex eis aut errando pereat, aut ferinis laniata morsibus rapiatur, oculis semper uigilantibus circumspectant; quanto sudore, quantaque cura debemus esse peruigiles, nos qui pastores animarum dicimur. Attendamus, et susceptum officium exhibere erga custodiam Dominicarum ouium non cessemus, ne in die districti examinis pro desidia nostra ante summum Pastorem negligentie reatus excruciet, unde modo honore, reuerentia, inter ceteros sublimiores iudicamur.

Pallium autem fraternitati tue ex more, ad missarum  solemnia celebranda concedimus, quo tibi, non aliter, Ecclesie tue priuilegiis in suo statu manentibus uti concedimus, quam decessores predecessoresque tuos usos esse, incognitum non habes. uidelicet in die natalis Domini, in Epiphania, in cena Domini, in Sabbato sancto, in die resurrectionis Domini, in Ascensione Domini, in die sancto Pentecostes, in festiuitatibus S. Marie, natalitiis apostolorum, in festiuitate S. Martini, et SS. Albani, Sergii et Bacchi, Aurei et Iustine; in ordinatione episcoporum et clericorum, in die natalis tui, in dedicatione ecclesie.

Et quia in loco filii te diligimus, duos hos dies quos predecessores tui non habuerunt, octauam  scilicet Domini, et festiuitatem omnium sanctorum, tibi caritatiue concedimus. Insuper et cuphiam tibi permittimus, et super nattum equitare concedimus, et crucem ante te deferendi licentiam damus. Et si quid in ecclesia tua, uel suffraganorum tuorum acciderit, quod iudicium apostolicum, uel apostolici legati presentiam expetat, et tanta necessitas urget ut exspectare nulla ratione ualeatis, nostra uice uos terminare apostolica auctoritate iudicamus.

Quarum dignitatum honor, quia modesta actuum uiuacitate seruandus est, hortamur, ut ei cuncta morum tuorum ornamenta conueniant, quatenus auctore Deo recte utrobique possis esse conspicuus. Itaque uita tua filiis tuis sit regula in ipsa. Si qua  tortitudo illis iniecta est, dirigant; in ea quid imitentur aspiciant, in ipsa se semper considerando proficiant: ut tuum, post Deum, uideatur esse, bonum quod uixerint. Cor ergo neque prospera, qua temporaliter blandiuntur, extollant, neque aduersa deiiciant, sed quidquid illud fuerit, uirtute patientie deuincatur.

Nullum apud te locum odia, nullus fauor indiscretus inueniat. Discretionem mali agnoscant. Insontem  apud te culpabilem suggestio mala non faciat. Nocentem gratia non excuset; remissum te delinquentibus non ostendas, ne quod ultus non fueris, perpetrari permittas.

Sit in te et boni pastoris dulcedo, sit etiam iudicis seueri discretio. Iram iudicio refrena, et censura discipline sic utere, ut et culpas ferias, et a dilectione personarum quas corrigis non recedas. Misericordem te in omnibus operibus exhibe, et non sit personarum acceptio apud te. Nullius faciem contra iustitiam accipias, nullum querentem iusta despicias. Custodia in te equitatis excellat, quatenus Deo miserante et annuente tulis possis existere qualem sacra lectio percipit, dicens: Oportet episcopum irreprehensibilem esse . Sed his omnibus  salubriter uti poteris, si caritatem, que est mater uirtutum, habueris. Ecce, frater carissime, inter multa alia ista sunt sacerdotii, ista sunt pallii: que si studiose seruaueris, quod foris ostenderis accepisse, intus habes.

Sancta Trinitas fraternitatem uestram gratie sue protectione confortet, atque ita in timoris sui uia nos dirigat, ut post uite huius amaritudinem, peruenire mereamur ad eterne felicitatis interminabile gaudium, quod oculus non uidit, nec auris audiuit, nec in cor hominis ascendit: omnibus Deum diligentibus euidentissime, certissime promissum.

Data per manus Friderici archidiaconi bibliothecarii et cancellarii S. Romane Ecclesie sedis apostolice; uice domni Hermanni Coloniensis archiepiscopi  archicancellarii. Quinta decima Kal. Nouembr.; anno Dominice Incarnationis MLII. Indictione uI, anno domni Leonis IX pape quarto.



LXXu. S. Leo IX Hartwigi Bambergensis et Adalberonis Wirzeburgensis episcoporum lite, presente Heinrico imperatore, Bamberge composita, ecclesie Bambergensis possessiones et priuilegia confirmat. 
[Pertz, Monum. Germ. Hist. Script. Iu, 802.]

LEO episcopus, seruus seruorum Dei, HARTWICO Babenbergensi episcopo sibique canonice in sede episcopatus successuris in perpetuum, eternam in Domino salutem.

Cum, exigente cura pastorali totius sancte Dei  Ecclesie, nobis Dei prouidentia commisse, in partes Germanie uenissemus que orientali Francie adiacent, prece dilectissimi filii nostri Heinrici, secundi imperatoris et tertii regis, ac supra fati dilectissimi confratris nostri episcopi Hartwici, Babemberch uenimus, et in die natalis beati Luce euangeliste, inter missarum solemnia, cum uerbum Dei haberemus ad populum, presente nominato carissimo filio nostro Heinrico, et episcopis quamplurimis, astantibus etiam laicis et diuersis potestatibus seculi, relecta sunt predecessorum nostrorum priuilegia, quibus idem locus fundatus et corroboratus est auctoritate Romana sancte sedis apostolice. Relecta est ibi et conscriptio et confirmatio Heinrici Wirziburgensis episcopi, qua predictam Babenbergensem  ecclesiam banno episcopali et episcopii termino, accepta placita commutatione, firmauit; que sic acta est:

Dum Heinricus, in imperio primus, in regno secundus, diuini ignis amore succensus, de prediis que Dei gratia hereditario iure in sue possessionis dominium peruenerant, Dei seruitium augere, construendo episcopatum atque ordinando, desideraret, quo id legitime rationabiliterque fieri potuisset, Heinricum uenerabilem Wirziburgensis ecclesie prouisorem, quatenus predictum locum Babenberch nuncupatum, cum pago qui Ratenzgowe dicitur, qui ad sue dieceseos statum pertinere uidebatur, de suo iure in eius ius ad id perficiendum transfunderet, studiose cepit flagitare. Qui, quoniam iuste et  rationabiles cause uidebantur, eiusdem inuictissimi regis petitionibus acquiescens, cum communi cleri sui atque militum necnon totius populi consilio et consensu, prefatum locum cum predicto pago, tribus parochianis ecclesiis cum suis adiacentiis exceptis quarum nomina sunt hec, Wachenrode, Lonerstat, Mulihusen, omni postmodum remota contradictione, sue potestati tradidit; alterius autem pagi, qui uolcfelt nominatur, in quo prefatus locus situs est, partem eidem regi concessit, quantum est de Babenberch usque ad flumen Uraha, de Uraha in Ratenzam flumen, et sic iuxta decursum eiusdem fluminis in Moin, et inde ad riuulum Wichibach, deinde ad caput eiusdem riuuli, sicque qua citissime ac proxime perueniri potest ad Uraha. Et ut hec traditio  firma et inconuulsa permaneret, ipse predictus presul Heinricus cum canonicis suis corroborauit et subscripsit.

Qua conscriptione relecta, cum iuxta uotum omnium, ut semper iustis operibus fauorem debemus, et nos predictum uenerabilem locum apostolica auctoritate uellemus corroborare, ipse prenominatus eiusdem loci episcopus, Hartwicus, proclamationem suam fecit quia locus suus a clericis Adelberonis Wirziburgensis episcopi temeraria presumptione inuasus esset. Quod nos, quia utrique episcopi presentes aderant, inter quos causa stabat, ibidem uolentes discutere, Adelberoni episcopo, a quo iniuria illata erat, deliberationem  fecimus, ut obiectionem hanc, si posset, refelleret; si non, iustitie satisfaceret. Tunc ille, inito cum suis omnibus qui aderant clericis et laicis consilio, regrediens ad ambonem, de illata iniuria se cum satisfactione excusauit, et de omnibus que ad bannum et episcopalem iustitiam et potestatem Babenbergensis episcopi pertinerent, extunc et deinceps renuntiauit, exceptis his causis quas de bonis utriusque episcopii ipsi inter se episcopi possent legaliter definire. uerum nos, sicut semper de prouectu gaudemus fidelium et iustis operibus debemus augmentum, eumdem locum Babenbergensem, ab antecessoribus nostris corroboratum, apostolica auctoritate ibidem uiua uoce corroborauimus, et eamdem corroborationem nunc etiam litteris signamus, ut cumdem locum  et omnia, que ibidem Deo sanctoque Petro a felicis memorie Heinrico, secundo rege et primo imperatore, tradita sunt, et que in posterum iure acquiri possunt uel iuste acquisita sunt, predia, mancipia, aurum, argentum, pallia, uasa, ornamenta uel alia utensilia, nemo audeat in perpetuum subripere, auferre aut commutare, nisi ad utilitatem eiusdem ecclesie; sed episcopus eiusdem loci, uel qui in perpetuum eiusdem fuerint successores, secura eas tranquillitate possideant, ac liberam habeant potestatem omnes res et proprietates eiusdem loci ordinare atque componere uel etiam augmentare, dissipare uero atque confundere nullam habeant inde potestatem aut dominationem. Insuper pro nostra auctoritate sancimus ut in terminis ac rebus eiusdem  ecclesie nulla sit infestatio tyrannorum uel aliorum quorumlibet hominum prauorum, siue sint in ciuitate ipsa Babenberch, siue in castellis, uillis, seruis, ancillis, tributariis, decimis, forestis, siluis, uenationibus, piscationibus, molendinis, campis, pratis, pascuis, agris cultis et incultis; aut quidquid modo illuc pertinet aut in futurum iuste acquiri poterit, per nostre apostolice auctoritatis priuilegium corroboratum, in secura permaneat quiete. Nullus ibi comes aut iudex placitum seu districtionem aliquam facere uel tenere audeat, nisi quam per concessionem gloriosissimi imperatoris secundi Heinrici, uel successorum eius episcopus eiusdem loci deliberauerit. Nulla in aliqua dignitate posita magna paruaque persona per uiolentiam irruat.  Sit ille episcopatus liber, Romano tantum mundiburdio subditus, quatenus episcopus liberius et delectabilius cum clericis suis seruitio Dei possit insistere, et Heinrici primi imperatoris, eiusdem loci uenerabilis fundatoris, nostrique, scilicet Leonis noni pape, ac nostrorum successorum, Heinrici quoque karissimi filii nostri secundi imperatoris, atque omnium, quibus debitores sunt, memoriam iugiter habere. Sit tamen idem episcopus suo metropolitano episcopo Moguntino, in canonicis causis tantummodo, subiectus et obediens. Deliberatis igitur, sancitis ac corroboratis omnibus supra dictis rebus, eidem sancto loco placuit addendum insigne honoris ecclesiastici a nostra apostolica auctoritate,  ducti amore et reuerentia Clementis, pie memorie predecessoris nostri, quem Deus miro dispositionis ordine a prelatione huius loci ad sancte Romane catholice et apostolice Ecclesie apicem dignatus est accersire, et mirabilius e Romanis finitimis defunctum corpus eius reducere, uolens hanc ecclesiam, ut estimamus, quasi nouam tanto decoratam esse patrono, Romanamque contentam et sufficientem, preteritis et futuris Patribus manere ornatam. Quin etiam, amore et desiderio fratrum, qui nos in suis recepere ecclesiasticis stipendiis et quotidianis, unum nostra uicissitudine regere fratrem, mitras gestandi concedimus licentiam, ea scilicet ratione ut ab episcopo prouideantur digniores et honestiores presbyteri et diaconi, qui bonis moribus uel maturis etatibus  uel etiam prelationibus ipsius loci emmeant, his uidelicet diebus, in natiuitate Domini et Saluatotoris nostri Iesu Christi, et in cena Domini, et in Sabbato sancto et in die gloriose Resurrectionis eiusdem, et sancto Pentecostes, et in die sancti Georgii, et in die sanctorum Petri et Pauli, et Assumptionis beatissime Marie et sancti Dionysii, pro reuerentia nostri prelibati predecessoris domni Clementis pape, cuius anniuersarius dies tunc ab eisdem fratribus agitur, et in anniuersario die domni Heinrici imperatoris, eiusdem loci uenerabilis constructoris. His uero concedimus hanc dignitatem qui tantum specialiter excubant uel deseruiunt apud predicti predecessoris nostri sepulcrum. Contentos tamen his sancimus diebus fore, nec ultra a  quoquam temere usurpari, ne honor proprius apostolice sedis uilescat. Hec uero omnia supra dicta obseruari et custodiri in perpetuum, nostra apostolica auctoritate decernimus, confirmamus et corroboramus. Qui uero, quod absit, huius nostri priuilegii temerarius transgressor exstiterit, Dei, et beatissime Marie, et beatorum Petri et Pauli omniumque sanctorum et nostra eterna maledictione maledicatur, et perpetui anathematis uinculis innodetur, nisi digna satisfactione resipuerit et canonice satisfecerit. Qui autem pio corde huius obseruator priuilegii exstiterit, Dei omnipotentis et alme Marie et beatorum apostolorum Petri et Pauli benedictione ditatus, eterni regni particeps fieri mereatur.

Data per manus Friderici diaconi bibliothecarii et  cancellarii sancte Romane catholice et apostolice Ecclesie, anno Dominice Incarnationis 1052, anno pontificatus domni Leonis noni pape Iu.



LXXuI. S. Leo IX Hartwigo, episcopo Bambergensi, rogatu Heinrici imperatoris, pallium mittit ter in anno utendum. 
[Pertz, Monum. Germ. Hist. Script. Iu, 801.]

LEO episcopus, seruus seruorum Dei, HARTWICO Babenbergensis Ecclesie uenerabili episcopo, perpetuam in Domino Iesu Christo salutem.

Si pastores ouium solem geluque pro gregis sui custodia die ac nocte ferre contenti sunt, et ut ne  qua ex eis aut errando pereat, aut ferinis laniata morsibus rapiatur, oculis semper uigilantibus circumspectant, quanto sudore quantaque debemus peruigiles esse diligentia nos qui pastores animarum dicimur? Attendamus et susceptum officium exhibere erga custodiam Dominicarum ouium non cessemus, ne in die diuini examinis, pro desidia nostra, ante summum Pastorem negligentie reatus nos excruciet unde modo honoris reuerentia sublimiores inter ceteros iudicamur. Ad missarum itaque solemnia celebranda fraternitati tue pallium transmittimus, quod antecessoribus tuis nunquam ante concessum, modo tibi primo concedimus, rogatu dilectissimi filii nostri imperatoris Heinrici, et pro ueneratione antecessoris tui, pie memorie domni pape Clementis, et pro  memoria Heinrici imperatoris primi, prefate ecclesie constructoris benignissimi. Quo tibi ter in anno uti permittimus, salua auctoritate domne metropolitane Moguntine ecclesie, scilicet in die sancte Resurrectionis, et in natalitiis apostolorum Petri et Pauli, et in solemnitate sancti Dionysii, eo quod tunc anniuersarius dies celebratur domni pape Clementis supra memorati; hancque diem sanctam apostolica auctoritate statuimus celebrem esse per totum episcopatum. Cuius quoniam indumenti honor modesta actuum uiuacitate seruandus est, hortamur ut ei morum tuorum ornamenta conueniant, quatenus auctore Deo recte utrobique possis esse conspicuus. Itaque uita tua filiis tuis sit regula. In ipsa si qua tortitudo illis iniecta est dirigatur, in ea quod imitentur  aspiciant, in ipsa considerando semper proficiant, ut tuum post Deum uideatur esse quod bene uixerint. Cor ergo tuum neque prospera, que temporaliter blandiuntur, extollant, neque aduersa deiiciant, sed quidquid illud fuerit, uirtute patientie deuincatur. Nullum apud te locum odia, nullum fauor indiscretus inueniant. Misericordem te, prout uirtus patitur, pauperibus exibeto. Oppressis defensio tua subueniat, opprimentibus moderata erectio contradicat. Nullius faciem contra iustitiam accipias, nullum querentem iusta despicias. Custodia in te equitatis excellat, ut nec diuitem potentia sua aliquid apud te extra uiam suadeat rationis audire, nec pauperem de se sua faciat humilitas desperare, quatenus, Deo miserante, talis possis existere qualem sacra  lectio precipit, dicens: Oportet episcopum irreprehensibilem esse . Sed his omnibus salubriter uti poteris, si magistram caritatem habueris. Quam qui secutus fuerit, a recto aliquando tramite non recedit. Ecce, frater carissime, inter multa alia ista sacerdotii, ista sunt pallii. Que si studiose seruaueris, quod foris accepisse ostenderis, intus habebis. Sancta Trinitas fraternitatem uestram gratia sue protectionis circumdet, atque ita in itineris sui uia nos dirigat, ut post huius uite amaritudinem ad eternam simul peruenire dulcedinem mereamur.

Data III Nonas Ianuar., anno domni Leonis pape noni Iu, indictione uI.



LXXuII. S. Leo IX Ecclesie Hamburgensis priuilegia confirmat et Adalberto archiepiscopo pallii mitreque usum concedit. 
[Lappenberg, Hamburg. Urkund., I, 74.]


LEO episcopus, seruus seruorum Dei, dilecto confratri nostro ADELBERTO, uenerabili archiepiscopo Hammaburgensis Ecclesie, tibi tuisque successoribus in perpetuum.

Conuenit apostolico moderamini pia religione pollentibus beniuola compassione succurrere et poscentium animis alacri deuotione impertire assensum. Ex hoc enim lucri potissimum premium apud conditorem omnium Dominum procul dubio promeretur, dum uenerabilia loca opportune ordinata ad meliorem fuerint per nos statum perducta. Igitur  quia postulasti a nobis quatenus archiepiscopatum Hammaburgensis Ecclesie totum in integrum tibi successoribusque tuis confirmaremus, sicuti a predecessoribus nostris, uidelicet Nicolao et Agapito et Benedicto huius apostolice sedis episcopis, decretum est. Inclinati precibus uestris, apostolica auctoritate concedimus et confirmamus cum omnibus generaliter atque specialiter ad eumdem prefatum archiepiscopatum uestrum pertinentibus, scilicet omnia que uestri antecessores suis laboribus acquisierunt, uel etiam amore eterne patrie ibi a Christicolarum fidelibus largita sunt uel largiuntur. Cum illis etiam, qui hoc tempore ad Christi conuersi sunt fidem, protegente Dei gratia, uidelicet episcopos in omnibus gentibus Sueonum seu Danorum, Norwechorum,  Islant, Scrideuinnum, Gronlant et uniuersarum septentrionalium nationum, nec non etiam in illis partibus Sclauorum que sunt a flumine Pene usque ad fluuium Egidre, ita ut sub tua tuorumque successorum, Ammaburgensis Ecclesie archiepiscoporum maneant potestate, uel quidquid tuo tuorumque successorum laboris certamine, diuina fauente gratia, ab errore perfidie siue hominum siue locorum ad religionem Christianam acquiri potestis, tibi tuisque successoribus perpetualiter tenere censemus. Et insuper decreuimus et sancimus nullum archiepiscoporum, uel Coloniensem uel alium quemlibet, in tua diecesi ullam sibi uindicare potestatem. Quinimo et ipsis et omnibus omnino suademus cultoribus  uere religionis, ut adiutorium et solatium tibi tuisque successoribus in omnibus administrent, quatenus pro gratia huius beneficii plenam recipere mercedem a Domino mereantur, quoniam omnia que proficua Ecclesie probantur existere et diuinis non impugnant preceptionibus, efficienda et prebenda, omnipotentis Dei auctoritate et beatorum apostolorum Petri et Pauli esse non dubitamus. Et hoc nostro decreto decernimus, secundum prenominati bone memorie Nicolai pape et Benedicti pape et Agapiti pape sanctionem, ipsas dieceses, Hammaburgensem scilicet et Bremensem, non duas sed unam esse et uocari. Omnem quoque aduersantem uel contradicentem atque piis nostris studiis quolibet modo insidiantem anathematis percutimus mucrone  perpetuaque ultionis reum diabolica sorte damnamus, ut culmen apostolicum, more predecessorum nostrorum causamque Dei pio aspectu [pro affectu] zelantes, ab aduersis hinc inde partibus muniamus.

Insuper apostolica auctoritate iubemus atque suademus episcopis Haluersethensis et Hildedeneshenisis et Bodalbruniensis et Mimindensis et Ferdensis Ecclesiarum, ut salua in omnibus debita subiectione archiepiscoporum suorum, tibi tuisque successoribus solatium quantumcunque possunt, per omnia prebeant ad lucra animarum querenda, sic tamen ut iam Domino acquisiti et acquirendi tuo tuorumque successorum archiepiscopatui subiecti permaneant.

Et quia legatione apostolice sedis et uice nostra  in gentibus supradictis decreuimus te fungi, quemadmodum et beatissimus Bonifacius, Moguntinus archiepiscopus, a reuerentissimis predecessoribus nostris, Gregorio secundo et Gregorio tertio atque Zacaria, quondam legatus Germanicus est constitutus sancte Romane et apostolice sedis priuilegio, decernimus te tuosque successores non tantum antiquis, sed etiam secundum meritorum incrementa nouis ampliare honoribus, si tamen exemplo supradicti martyris Bonifacii sacramento et debita subiectione semper presto sint obedire nobis nostrisque successoribus in apostolica sede. Igitur, iuxta suprascriptum tenorem concedimus et per te tuis successoribus in perpetuum licentiam ordinandi episcopos infra diecesim seu prouinciam uestram uel certe per  prouincias gentium supradictarum, quascunque ad ouile Christi tam per uos quam per nuntios uestros adducere, proueniente et subsequente diuina gratia, ualueritis. Simul etiam concedimus pallio uti, sicut a predecessoribus nostris dignoscitur uobis concessum fuisse, id est in Natiuitate et in octaua Domini, et in Epiphania et in Purificatione sacre Marie, in Palmis, in Cena Domini, in die sancto Pasche, in Ascensione Domini, in Pentecostes die, in festiuitate sancti Ioannis Baptiste, in natalitiis omnium apostolorum, in Assumptione, in Natiuitate et Annuntiatione sancte Marie, in festis beatorum martyrum Laurentii et Mauritii, et in festiuitate beati Michelis archangeli, et in festo Omnium Sanctorum atque beati Martini episcopi, et in festiuitatibus sanctorum,  quorum corpora requiescunt in ipso archiepiscopatu, et in consecratione episcoporum atque ecclesiarum et in uestre ordinationis die. Et insuper crucem ante uos portandi. Ad hec super nactum equitandi licentiam concedimus in solemnibus diebus et locis congruis, quod quidem bone memorie papa Clemens secundus, interuentu nostri dilectissimi filii Heinrici imperatoris, uobis concessit. Et quia deuotionem tuam, que gentibus euangelizare cupit, cognoscimus, ex nostra munificentia superaddimus prefato tuo honori, palleo uti etiam Sabbato sancto Pasche in sancte crucis Inuentione et in protomartyris Stephani festiuitate, caput quoque tuum mitra, quod est insigne Romanorum, insigniri. Et si quis huic nostre auctoritatis priuilegio contraire uel in  aliquo illud temerare tentauerit, anathema sit. Qui uero pie obseruauerit, gratiam et benedictionem consequatur.

Datum uIII Idus Ianuarii per manum Friderici diaconi, sancte Romane Ecclesie bibliothecarii et cancellarii, uice domni Hermanni, archicancellarii et Coloniensis archiepiscopi. Anno domni Leonis noni pape Iu, indictione uI.

Bene ualete.



LXXuIII. S. Leo IX Ecclesie Oliuolensis et Dominici episcopi possessiones libertatemque confirmat. 
[Ughelli, Italia sacra, u, 1217.]


LEO episcopus, seruus seruorum Dei, Oliuolensi Ecclesie, et per eam DOMINICO episcopo eiusque successoribus canonice promouendis in perpetuum.

Conuenit apostolico moderamini pia religione pollentibus locis congrue defensionis impertiri suffragium, eisque beneuola compassione succurrere, ut nobis a Domino possit merces prouenire, cum ad meliorem statum fuerint nostro studio perducta uel confirmata. Quapropter sub apostolica et canonica auctoritate confirmamus prefate Oliuolensi Ecclesie,  atque prefato Dominico episcopo, suisque legitime successoribus in perpetuum, quidquid hactenus iuste acquisiuit, et deinceps nichilominus iuste acquirere poterit, ita ut imperator nullus, dux nullus, seu comes, aut alia quelibet maior minorue persona quidquam inde alienare, uel usurpare presumat. Interdicimus quoque apostolice auctoritatis priuilegio ut nullus patriarcha, seu comprouincialis, uel quilibet alius episcopus, in ipsa diecesi sine consensu episcopi ipsius, confirmationes, consecrationes ecclesiarum, aut clericorum, siue sanctimonialium, uel excommunicationes, seu absolutiones, seu synodum, nisi forte prouincialem, facere audeat, nec clericos ipsius, tam ab eo, quam a quocunque ordinatos quisquam iudicare, aut defendere contra eumdem  episcopum canonice eos tractare uolentem presumat. Et si quis huius nostri priuilegii audacter temerator exstiterit, donec resipiscat, anathema ei a Deo, et S. Petro, et a nobis fiat. Porro qui pietatis respectu obedienter obseruator fuerit, benedictionis et uite eterne particeps sit. Amen.

Datum III Idus Martii per manus Friderici diaconi S. apostolice sedis bibliothecarii et cancellarii, uice domini Herimanni, archicancellarii et Coloniensis archiepiscopi, anno domini Leonis IX pape u, ind. uI.



LXXIX. S. Leo IX ecclesias monasterio Sancti Martini subditas, una cum prediis ac iuribus enumerat, et Sancti Petri canonicis confirmat. 
[Bullar. uatic., I, 22.]


In nomine Domini, amen. Hoc est exemplum, siue transumptum cuiusdam littere apostolice sancte recordationis Leonis pape noni, eius uera bulla plumbea cum filo canapis pendente, more Romane curie, bullate, non uitiate, non abrase, non cancellate, neque in aliqua sui parte suspecte, sed omni prorsus uitio et suspicione carentis, cuius tenor per omnia talis est.

LEO episcopus, seruus seruorum Dei, IOANNI archipresbytero uenerabilis ecclesie Beati Petri apostoli, et eiusdem ecclesie canonicis in monasterio Sancti Martini  nunc ordinatis et ordinandis, ut in  choro Beati Petri die noctuque diuina officia decantent in perpetuum.

Conuenit apostolico moderamini pia religione pollentibus beneuola compassione succurrere, ac poscentium animis alacri deuotione impertiri assensum. Ex hoc enim lucri potissimum premium apud conditorem omnium Deum promeremur, si uenerabilia loca ordinata ad meliorem fuerint statum sine dubio perducta. Igitur quia postulastis a nobis quatenus confirmaremus que a sanctissimo Leone quarto papa, et a quibusdam pontificibus Romanis, uobis sunt concessa et per priuilegia confirmata, ob amorem Dei omnipotentis, et beati Petri apostolorum principis, et Auree Romane defensoris, et beati Martini confessoris, cuius ecclesia est sita post absidam in introitu  ipsius  ecclesie iuxta ferrata  , uestris precibus inclinati, que iuste postulastis, ad exemplar predecessoris nostri Leonis quarti, et Caroli imperatoris, et aliorum Romanorum pontificum Ioannis decimi, et Ioannis noni decimi  presentis scripti priuilegio confirmanus, statuentes quascunque possessiones, quecunque bona eidem uenerabili monasterio iuste pertinent, et in futurum concessione pontificum, oblatione fidelium, seu aliis iustis modis annuente Domino poterit acquirere, firma uobis uestrisque successoribus,  et illibata permaneant. In quibus hec propriis duximus exprimenda uocabulis, uidelicet ecclesiam Domini nostri Saluatoris  que uocatur Schola Francorum  una cum suis possessionibus, et usibus, et utilitatibus, quas Carolus imperator ecclesie Sancti Saluatoris donauit, et per priuilegium confirmauit, et Leo quartus priuilegio concessit; et census quos de ultramontanis partibus, annuatim statuerunt mitti  et recipi per manus ministrorum, concedimus eidem monasterio permanendos ad utilitatem eorum qui in Christo beati Petri Deo alacri animo seruiunt; positam iuxta murum ciuitatis Nobie, que uocatur Leoniana, super Terrionem, constitutam ad sepulturam omnium hominum, de qualibet parte mundi Romam uenientium, qualicunque  ex causa, sicuti a Leone quarto concessum est dicte ecclesie sancti Saluatoris. Sed si de ultramontanis partibus fuerint peregrini et aduene, diuites et pauperes, nobiles uel ignobiles, quoscunque mori contigerit in hac alma urbe Roma, uel in circuitu eius sicuti ab Alba  usque Sutrium omnes in iam dicta Euteria Saluatoris sepeliantur, nobiles et ignobiles, diuites et pauperes, aduene et peregrini, aut ubi uos iusseritis si necessitas compulerit; nullus presumat aliquem illorum, aut bona eius occultare, aut contra  uoluntatem uestram retinere; preter Anglos uenientes de Anglia, qui si in Schola Saxie  infirmantur et ibi moriantur, ibi sepeliantur, secundum chartulas locationum quas presbyteri et hospites, qui uocantur Scholentes, ipsius schole Saxie, susceperunt ab ecclesia Sancti Saluatoris, de ecclesia cum camminatis  , et schola Saxie, et omnibus eius pertinentiis; nec non de sepultura Anglorum, qui in ipsa infirmantur atque moriuntur Schola: sed si preter ipsam infirmantur, ubicunque moriuntur, in ecclesia sancti Saluatoris sepeliantur, secundum proprium ius. Imperator autem et Leo papa, quod ecclesia Saluatoris habuerat, non abstulerunt, sed illi de gratia, multa dederunt, et priuilegiis concesserunt; ideo nos concedimus pensiones in monasterio  Sancti Martini bis in anno dari a presbyteris Sancte Marie, et locationes ab utraque parte teneri: Frises etiam, qui infirmantur extra Scholam Frisonum, que uocatur ecclesia Sancti Michelis  , in ecclesia sancti Saluatoris sepeliantur, secundum tenorem locationis, quam presbyteri Sancti Michelis  susceperunt a presbyteris Saluatoris. Exceptamus etiam omnes peregrinos et aduenas Latinos, quoquot moriuntur in ciuitate Leoniana, et extra ad tria milliara; quos sepeliri concedimus in ecclesia Sancti Iustini, que uocatur Schola Longobardorum  , et secundum tenorem locationis, eisdem munitur rationibus in Latinis quibus ecclesia Saluatoris in aliis gentibus; omnes alii peregrini et aduene, qui in ciuitate Leoniana, et in circuitu eius per tria milliaria obierunt, Ultramontani quoque, ab Alba usque Sutrium, sicut superius dictum est, in predicta ecclesia sepeliantur. Nullus occultet infirmum, ut intestatus decedat, sed presbyteris ipsius Ecclesie, aut procuratori uestro, antequam mente alienetur nuntiare festinet. Si defunctus fuerit, ipsum  et bona eius non celet, sed cito presbyteris propalare pergat. Similiter nullus audeat infirmum de alterius domo malitiose aut furtim abstrahere, uel suadere de domo, seu de ciuitate exire, ne forte deceptus suis bonis exspolietur, et in uia derelictus male moriatur,  et a canibus seu a lupis deuoretur; sed cum uestra uoluntate et iudicio mutentur, ubi competentius eis seruiatur, atque pro sustentatione et sanitate corporis, ex suis rebus fideliter ministretur; ne per incuriam ipsi pereant, et bona eorum dilapidentur. Sed si tante ualetudinis fuerit infirmus, ut ad patriam suam redire possit, suis omnibus receptis, cum uestra prouidentia, ire permittatur; nulla res exinde pro licentia retineatur etiamsi promissa fuerit, nichil accipiatur. Et secundum locationem, quam omni populo ciuitatis Leoniane fecit ecclesia sancti Saluatoris, de hospitandis Oratoribus  , et uendendis necessariis, sicut ipsi ad recompensationem utilitatis locationis in presentia Leonis quarti concesserunt monasterio sancti Martini,  et ecclesie Saluatoris, quod nos concedimus, et confirmamus, ut quicunque de habitatoribus ciuitatis Leoniane et extra ad unum milliarium, sine filio uel filia de legitimo coniugio decesserit, omnes res mobiles et immobiles quas tunc habuerit in dicto monasterio ad utilitatem fratrum  uadant, et nulli audeat aliquid de bonis suis relinquere, nisi expensas pro sepultura, etsi quid alicui debuerit. Simili modo quicunque de seruientibus, aut de tabernariis, cuiuscunque conditionis, si absque herede obierit, omnia eius bona iuri uestro cedant; et si heredem habuerit, in predictis cemeteriis Sancti Saluatoris et Sancti Iustini, ut aduena sepeliatur.  Habitatores sunt uiri et mulieres, quicunque habitant in domibus propriis, aut in domibus quas tenent, non per unum diem, nec per unum annum, sed longo usu per chartulas locationum. Item concedimus et confirmamus unum fundum quod uocatur palatiolum  , et duo Burgura, unum qui uocatur Frisonum, et Saxonorum, cum terminis limitibusque eorum, et omnibus eorum pertinentiis una cum ecclesia Sancti Zenonis  , et ecclesia Sancti Nicolai  et ecclesia Sancti Michelis  que uocatur Schola Frisonum, atque ecclesia Sancte Dei genitricis uirginis Marie  que uocatur Schola Saxonum  : in hac tamen ecclesia ordinatio archipresbyteri consilio nostro fiat; aliorum uero presbyterorum, atque scholensium per uos  fiat, absque omni uenalitate: et quanta inter subscriptos affines continere uidentur. Inter affines a primo latere incipiente a flumine, a loco qui uocatur Spellari, et eunte per murum ciuitatis Leoniane usque in porta que uocatur Saxonum  , deinde per uiam in Formale manu dextra, et ascendente per ipsum Formale, usque dum recte aspicit tertiam turrem, que est proprietas iam dicti monasterii, et eunte per murum in cilium montis, et inde per semitam descendentem in uiam iuxta locum, iuris monasterii Sancti Stephani maioris  , et inde in Fossato, ortui Saluatoris, deinde usque in Fossato,  qui emittit aquam per murum ciuitatis Leoniane. A secundo terra Sanctorum Ioannis et Pauli  , et ortum Sancte Marie in Oratorio  , et uia que uadit ad Aguliam  . A tertio illa uia,  uenit ab Agulia, que uocatur Sepulcrum Iulii Cesaris  et uadit per porticum  Sancti Petri, usque in arcum maiorem, qui stat in caput portici  , et deinde usque in flumen Tyberis; excepto tres domos schole cantorum  , duas in portico, et altera iuxta domum uestram maiorem, que habet ortum post se usque in uiam que descendit a Sancto Georgio  , et usque in Fossatum Terrionis, et est iuxta uia que uenit a terra Sanctorum Ioannis et Pauli, in uiam que uadit in porticum. A quarto dictum flumen Tyberis, locum qui uocatur  Spellari, pariter concedimus et confirmamus fundora in integro, que uocantur Taliano maiore, et aliud quod uocatur Talianum minore. Fundum  Fasciola, fundum Casanillo, et fundum Casapindola, fundum Rotula, fundum Cucumelli, fundum Protellaris, omnes inuicem coherentes, cum diuersis fundis, et uocabulis eorum, campis, pratis, pascuis, siluis, cum casis, et uineis, et cum omnibus ad eosdem fundos generaliter, et in intregro pertinentibus, positos uia Claudia  foris portam Sancti Petri  milliario ab urbe Roma plus minus quarto, uel quinto, inter affines. A primo latere incipiente a caua Maiore, recte pro silice, que uadit inter prenominata fundora, et casale, quod uocatur pratanella, iuris monasterii sancti Stephani maioris, et ducente usque in riuo, qui pergit a ponte Sofflari. A secundo ipsius riuo, qui diuidit ipsa fundora, et  casale quod uocatur Menori iuris monasterii Sancti Stephani Maioris. A tertio casale Suberete, iuris Sancti Laurentii Pallatini  a sancto Petro. A  quarta forma que uocatur Sabbatina  que incidit in uia Cornelia  que ducit in basilicam sanctarum Rufine et Secunde  et casale quod uocatur Casagurdi, iuris eiusdem monasterii Sancti Stephani, et deinde ducente per ualle usque infra Balnearia, et recte ascendente per aliam uallem, que diuidit inter iam dicta fundora  , et colle sancti Stephani, et recte pergente in ualle Cannara, et ueniente usque in predicta Silice, seu Caba, qui est primus finis. Concedimus etiam fundum unum in integro, quod uocatur Cletandris [al. Cleandris] cum ecclesia Sancte martyris Agathe  posita in colle Pino. Insuper casam Lardariam  , milliario ab urbe Roma secundo, et fundum Attalianum, cum casis, uineis, terris, sicut designatum esse uidetur,  cum thermis, cryptis, monumentis positis foris  porta Beati Petri apostoli, uia Aurelia. Item concedimus ecclesiam Sancte Anatolie  , cum casis, uineis, terris, in insula, et iuxta se cryptis, parietinis, piscaria, cum manicis  et uiginti passus infra Traianum  , ut cum nauicula large possit ire ad mastices, et redire, et cum omnibus ad eam generaliter et in integro pertinentibus. Nec non confirmamus ecclesiam Sancti Benedicti  positam ad murum ciuitatis nostre Leoniane cum comminatis, et ortuo post se, et post camminatas, et terra cum casis, et cum omnibus eorum pertinentiis, sicuti uie extenduntur, una iuxta murum, et altera iuxta porticum, usque in Meta  , que uocatur Memoria Romuli. Similiter concedimus ecclesiam Sancte Marie uirgariorum   cum camminatis, et casis, et argasteriis  ,  et omnibus eius pertinentiis, inter affines. A primo latere uiculum a cortina in porticum. A secundo uia per porticum. A tertio uia que exit per Arcum, a quarto silice usque in cortina. Et quia pium gaudere Martinum scribitur, gaudeant commanentes in eius monasterio, ut in Dei omnipotentis seruitio, et beati Petri apostolorum principis, deuoti studiosius semper existant; nulla hora tardet eos. Et quia pium flere Martinum, fleant et illi qui se ostendunt tanto munere indignos, qui mundana querunt, non que Dei sunt, sed pie uiuentes in Christo remuneramus. Propterea apostolica censura statuimus ut nullus nostrorum successorum pontificum, nullus imperator, nullus episcopus, nulla alia potestas, nulla persona hominum contra hoc nostre  confirmationis et concessionis priuilegium in parte agere presumat; et si suprascripta omnia, que in eorum alimonia et substentatione confirmata sunt, ut Deo sine murmure seruiant, et in iam dicto monasterio sunt concessa contemnere uoluerit, et in eorum potestate et ordinatione conseruare noluerit, sciat se nostro sacro Lateranensi palatio compositurum duodecim auri purissimi libras, et insuper anathematis uinculo innodetur, et cum impiis et sceleratis eterno igne cremetur, et cum Iuda, Domini nostri Iesu Christi traditore, in inferno crucietur. Qui uero pio intuitu curator et obseruator huius nostri priuilegii exstiterit, benedictionis gratiam a Domino nostro Iesu Christo, et gaudia sempiterna consequi mereatur.

 Scriptum per manum Albini scriniarii sacri palatii, anno quinto domni Leonis noni pape, indictione sexta, Martio mense, XX die.

Datum XII Kalendas Aprilis per manus Frederici diaconi sancte Romane Ecclesie bibliothecarii et cancellarii, uice domni Herimanni archicancellarii et Coloniensis archiepiscopi, anno domni Leonis noni pape u, indictione sexta.
[5Kb]


LXXX. S. Leo IX bona, iura et ecclesias monasterii S. Stephani Maioris recenset, et Beati Petri canonicis confirmat. 
[Bullarium uatic., 29.]


In nomine Domini, amen. Hoc est exemplum siue transumptum cuiusdam papalis priuilegii sancte recordationis domni Leonis pape. Eius uera bulla plumbea, cum filis sericis bullati, non uitiati, non abrasi, non cancellati, nec in aliqua sui parte suspecti, sed omni uitio et suspicione carentis. Cuius tenor de uerbo ad uerbum per omnia talis est.

LEO episcopus, seruus seruorum Dei, IOANNI archipresbytero uenerabilis ecclesie Beati Petri apostoli, et ipsius ecclesie canonicis, in monasterio Sancti Stephani Maiore nunc ordinatis et ordinandis,  in perpetuum.

Conuenit apostolico moderamini pia religione pollentibus beneuola compassione succurrere, ac poscentium animis alacri deuotione impertiri assensum. Ex hoc enim lucri potissimum premium apud Conditorem omnium Dominum promeremur, si uenerabilia loca ordinata, ad meliorem fuerint statum  sine dubio perducta. Igitur, quia postulastis a nobis quatenus confirmaremus que a sanctissimo Paschale primo papa  , Leone quarto, et a quibusdam pontificibus Romanis uobis sunt concessa, et per priuilegia confirmata, ob amorem Dei omnipotentis, et beati Petri apostolorum principis, et sancti Stephani protomartyris; uestris precibus inclinati, que iuste postulastis, ad exemplar predecessorum nostrorum Paschalis, Ioannis decimi et Ioannis noni decimi Romanorum pontificum, presenti priuilegio confirmamus, statuentes, quascunque possessiones, quecunque bona eidem uenerabili monasterio Sancti Stephani Maiori  iuste pertinent, et in futurum concessione pontificum, oblatione fidelium, seu aliis iustis modis, annuente Domino poterunt  acquirere, firma uobis et illibata permaneant. In quibus hec propriis duximus explicanda uocabulis, Ecclesiam sancti Peregrini  , una cum hospitale et cura uacante iuxta se, et Dalmachia  usque in Centumcellis, et riuum qui descendit per uallem Arnecto per tempora, et uadit in Dalmachia, siue Gaiano  , et terra Sgirante in uia iuxta murum  et cum omnibus possessionibus et pertinentiis eius. Concedimus etiam et corroboramus fundum cum Terrione, cum lacu, et cum omnibus ad eum in integro pertinentibus, et fundum Casagurdi positum uia Cornelia  , que mittit in basilicam Sanctarum Rufine et Secunde  , et iuxta formam sabbatinam  . Concedimus etiam casale que uocatur Sueretu  iuris Sancti Laurentii Palatina a Sancto Petro  , et fundum qui uocatur Zaga. . . , et fundum Bialum, et casale qui uocatur Brecti cum omnibus ad eosdem in integrum pertinentibus. Concedimus et confirmamus fundum qui uocatur Sancti Cassiani; et fundum qui uocatur Menore, et fundum, qui uocatur Scuppla Ancilla Dei  ; et fundum qui uocatur Palombarolum, omnes inuicem  coherentes usque in silice qui dicitur Strata, cum terminis et appendiciis eius, et cum omnibus ad eos generaliter et integre pertinentibus; omnia iuris predicti monasterii Sancti Stephani Maioris, posita uia Clodia  , milliario plus minus quarto uel quinto. Nec non concedimus fundum qui uocatur Casa mala, sicuti infra suos continetur fines. Isti sunt antiqui confines; a primo latere est P . . . a, et a secundo fundum Menori, et Palombarolum; a duobus lateribus silua uestri monasterii. Similiter confirmamus fundum qui uocatur Peritanella, positum uia Cornelia ad pontem Sofflari iuxta Talianum, et Menori, et terra tituli Sancti Angeli. Item concedimus et corroboramus fundum Camelianum, et Olibula Agellum, Pinum Camaranum, Lauretum   et quotquot infra subscriptos fines continentur; a primo latere territorium de Buccege iuris monasterii Sancti Martini; a secundo, casale Celisanum iuris monasterii Sancti Sabe, et terra iuris monasterii Sancti Stephani Maioris; a tertio riuum qui uocatur Galero; a quarto riuum qui uocatur Arrone, positum territorio Galerie. Similiter concedimus in dicto monasterio alios casales, qui uocantur Galdo, Manse Palumbe, ualle de Paulo, Ortianum, Spinableta, Barbulanum, positos iuxta casale Celsanum. Nec non concedimus fundum Actitianum, et fundum uillarustica ex corpore uallis Preyte.  Sic concedimus et confirmamus alios fundos in ipso territorio Galerie, fundum qui uocatur . . . . . infra subscriptos fines, una cum ecclesiis et pertinentiis eius; a primo latere silex, qui uocatur Strata, et fundum Octauianum usque in forma que uocatur Artiones; deinde in massa Toroni; a secundo tenet monasterium Sancti Sabe, et terra predicti monasterii Sancti Stephani; a tertio fundum qui uocatur Decimum, et Farotianum; a quarto fundum Actilianum, et uillarustica ex corpore uallis Preyte usque ad riuum qui uocatur Galera; simulque concedimus fundum qui uocatur Cosarianum, et fundum Agolli, in quo est insula Agolli, Sulianum, Calcitani, et Margaritarum, positos ex alia parte Strate. Similiter concedimus, et confirmamus fundum Octauianum  et fundum Cesanum cum toto territorio suo absque massa Trani cum cryptis, mansionibus et familiis, et fundum Pisinianum cum monte Sancti Angeli. Et concedimus massam Clodianam cum loco Paparano et sicut ipsa massa extenditur, usque in Sora am cum lacu Baccanis, et omnibus suis pertinentiis. Et confirmamus ecclesiam Sancti Alexandri que est in Baccanis, et fundum uisanum, et Perpinianum. Et confirmamus fundum Germanellum positum uia Flaminea, territorio Nepesino, milliario plus minus uicesimo secundo. Pariterque concedimus et confirmamus fundos qui uocantur Tracquata, Cornelianum, uiuariolum, positos in Macorano iuxta Capracorum  et iuxta riuum Gralli, et prope curtem de Macorano. Item concedimus  fundum qui uocatur Balneolas Faticlas alias monte Lupis supra Sanctum Alexandrum in Baccanis, et fundum qui uocatur Fisa cum Burgo Sancti Alexandri. Insuper etiam concedimus et corroboramus insulam Martanam  , una cum ecclesiis Sancti Stephani, et Sancti ualentini, domibus, familiis, piscariis et cum omnibus ad eam pertinentibus, ad usum et sustentationem monachorum in monasterio Sancti Stephani existentium, sicut predecessor noster Paschalis, qui fuerat rector ipsius monasterii  dedit hoc patrimonium suum ad sustentationem monachorum Sancti Stephani Maioris, in choro beati Petri seruientium, et sub anathemate  interdixit ut nullus posset ecclesiastica aut priuata  inquietare eos; sed semper ordinassent abbatem in ipso monasterio Sancti Stephani de Insula, et ipse Paschalis pontifex nominauit monasterium de Insula Sanctum Stephanum a monasterio Sancti Stephani Maioris, cuius iuris est. Concedimus et confirmamus ecclesiam Sancte Marie que uocatur in Turre  , quam predictus Paschalis in iam dicto monasterio per priuilegium concessit cum libris et paramentis, crucibus et thuribulis de argento, cum domibus et cellis iuxta se, cum paradiso  et porticalibus usque ad portam argenteam; ita quod fores, que sunt ante portam argenteam  , uos claudatis et aperiatis, et cum omnibus que continent infra se, cum cloaca, et gradibus maioribus  et minoribus, usque in platea que uocatur cortina. Que omnia concedimus in iam dicto monasterio et cum omnibus possessionibus et pertinentiis eius: et duo presbyteri inibi ordinentur de collegio predicti monasterii, qui die noctuque officium laudis Domino reddant, et populo necessaria ministrent. Insuper concedimus ecclesiam Sancti Iustini constructam ad sepulturam omnium Latinorum; ita ut omnes peregrini et aduene, diuites et pauperes, nobiles et innobiles quotquot moriuntur in hac ciuitate Leoniana, et extra ad tria milliaria, sepeliantur in ecclesia Sancti Iustini  . Nullus celet infirmum, nec mortuum occultet, sed cito presbytero, aut procuratori uestro nuntiare festinet, et nullus bona illius celet, sed cito ea uobis reddat;  nullus suadeat infirmum de domo, uel de ciuitate exire. Sed nos concedimus omnia hec perennibus temporibus inconcussa permanere uobis uestrisque successoribus, qui animosi et uoluntarii honeste Deo et beato Petro die noctuque seruiunt; a fructibus eorum cognoscetis. Propterea apostolica censura statuimus ut nullus nostrorum successorum pontificum, nullus imperator, nullus episcopus, nulla alia potestas, nulla persona hominum contra hoc nostre confirmationis et concessionis priuilegium agere  presumat; et si suprascripta omnia, que in eorum alimonia et sustentatione confirmata sunt, ut Deo sine murmure seruiant, et in iam dicto monasterio sunt concessa minuere uoluerit, et in eorum potestate, et ordinatione conseruare noluerit, sciat se nostro sacro palatio Lateranensi compositurum duodecim auri purissimi libras, et insuper anathematis uinculo innodetur, et cum impiis et sceleratis eterno igne cremetur; et cum Iuda Domini nostri Iesu Christi traditore in inferno crucietur. Qui uero pro intuitu curator et obseruator huiusmodi nostri priuilegii exstiterit, benedictionis gratiam a Domino nostro Iesu Christo, et gaudia sempiterna consequi mereatur.

Scriptum per manum Albini scriniarii sacri palatii  anno quinto domni Leonis noni pape, indict. uI, mense Martio, die XXIu.

Datum uIII Kalendas Aprilis per manum Frederici diaconi sancte Romane Ecclesie bibliothecarii, et cancellarii uice domni Herimanni archicancellarii et Coloniensis archiepiscopi. Anno domni Leonis noni pape u, indictione uI.

Acta, scripta, transumpta, publicata, et auscultata sunt predicta per omnia coram reuerendissimo in Christo patre et domino, domino Anibaldo, miseratione diuina episcopo Tusculano S. R. E. cardinali, apostolice sedis legato, pro tribunali sedente Rome in palatio papali apud S. Petrum, qui presenti transumpto, scripto, lecto, publicato, exemplato, et auscultato, suam et sui officii auctoritatem interposuit et decretum; et eidem uoluit et decreuit  ubilibet, in iudicio et extra, sicut originali priuilegio fidem plenariam adhiberi, mandans suum sigillum ibidem apponi ad maioris roboris firmitatem, in presentia uener. uir. dñor. Stephani Palosii canonici B. Marie Maioris, et Poni de Perusio, ac Francisci de Baroncellis scribe sacri senatus Urbis, et magistri Petri Bartholomei, Ioannis Gentilis notarii de Urbe, ac plurium aliorum notariorum, et litteratorum testium ad premissa uocatorum et rogatorum, nec non in presentia mei Gualterii, et Pauli de Sancta uictoria, et Mathei de Spoleto notariorum infra scriptorum ad predicta omnia specialiter uocatorum et rogatorum, sub anno Domini millesimo  trecentesimo quinquagesimo, Iubileo, die 5 mensis Iunii, indict. tertia, pontificatus sanctissimi Patris et domni nostri Clementis diuina prouidentia pape uI, anno nono.

Et ego Mattheus Salui clericus Spoletanus publicus apostolica et imperiali auctoritate notarius predictas litteras apostolicas coram supradicto domino legato pro tribunali sedente, uidi et legi, easque cum presenti transumpto una cum Paulo Francisci suprascripto, et Gualterio D. Frederici de Claramonte infrascripto notariis publicis auscultaui; et quia dictas litteras apostolicas cum dicto presenti transumpto concordare inueni, nil addito uel minuto quod facti substantiam immutet, uel uariet intellectum; ideo de mandato supradicti domni legati me subscripsi, et rogatus signum meum apposui consuetum.

Et ego Gualterius domni Francisci de Claramonte clericus Firman. Dio. publicus apostolice auctoritate  notarius predictas litteras apostolicas scripsi, transumptaui, et exemplaui per omnia prout in litteris ipsis de uerbo ad uerbum uidi et reperi contineri, nil addito, minuto uel mutato quod substantiam mutet, uel uariet intellectum, nisi forte litteram uel syllabam per errorem; et ipsum transumptum coram predicto domno legato pro tribunali sedente ut supra, ac presentibus predictis testibus, et quampluribus aliis notariis, nec non Paulo Francisci, et Mattheo de Spoleto notariis publicis supradictis ad hanc publicationem, ac decreti et auctoritatis interpositionem, ut predicitur, uocatis specialiter, et rogatis, legentibus, uidentibus et auscultantibus cum predictis apostolicis litteris legi, et fideliter auscultaui, ipsumque de mandato dicti domni legati, et ad instantiam uen. uirorum dominorum prioris canonicorum, et capituli sacrosancte basilice principis apostolorum de Urbe, ibidem presentium ipsum transumptum et exemplum in hanc publicam formam  redegi manu propria, meoque signo consueto signaui rogatus.



LXXXI. S. Leo IX uaticano S. Petri templo inseruientium bona, ecclesias ac iura enumerat et confirmat. 
[Bullarium uatic., pag. 33.]

In nomine Domini, amen. Hoc est exemplum, siue  transumptum cuiusdam papalis priuilegii sancte recordationis, domni Leonis pape noni, eius uera bulla plumbea, cum filis sericis bullati, non uitiati, non abrasi, non cancellati, neque aliqua sui parte suspecti, sed omni uitio et suspicione carentis. Cuius tenor, de uerbo ad uerbum, per omnia talis est.

LEO episcopus, seruus seruorum Dei, IOANNI archipresbytero ecclesie Beati Petri, eiusdem ecclesie seruitoribus, perpetuam in Domino salutem.

Conuenit apostolico moderamini pia religione pollentibus beneuola compassione succurrere, ac poscentium animis alacri deuotione impertiri assensum. Ex hoc enim lucri potissimum premium apud Conditorem omnium Dominum promeremur, si uenerabilia sanctorum loca ordinata ad meliorem fuerint statum sine dubio perducta. Ea propter uestris petitionibus  inclinati, sacrosanctas ecclesias Sanctorum Ioannis et Pauli  Sancti Martini, Sancti Stephani Maioris  et Sancti Stephani Minoris  , uestris usibus destinatas, ad exemplar predecessorum nostrorum Sergii secundi  , Leonis quarti Romanorum pontificum, presentis scripti priuilegio confirmamus, statuentes quascunque possessiones, quecunque bona eisdem uenerabilibus locis iuste pertinent, et in futurum concessione pontificum, oblatione fidelium, seu aliis iustis modis annuente Domino poterit acquirere, firma uobis, uestrisque successoribus, et illibata permaneant. In quibus hec propriis duximus exprimenda uocabulis: Massam Luterni, cum ecclesia Sanctorum Pauli et  Ioannis, cum fundis et casalibus suis positam territorio Cerense, iuxta massam Precoriolam [al., Pretoriolam], milliario ab urbe Roma plus minus tricesimo; ecclesiam Sancti Andree cum omnibus suis pertinentiis, positam in eadem massa Luterni; fundum Sessani Maioris, et Sessani Minoris  , cum ecclesia Sancti Stephani, cum terris, uineis, siluis, et cum omnibus suis pertinentiis; Castrum  Capracorum  cum terris, uineis, fundis, casalibus, montibus, collibus, plagis, planitiis, molendinis et molaria sua, cum ecclesia S. Ioannis, que dicitur de la Tregia  cum cellis, terris, uineis, et cum omnibus ad eamdem ecclesiam pertinentibus, positam territorio uegetano  , milliario ab urbe Roma plus minus uigesimo septimo. Imo etiam fundum qui uocatur Agellum, positum in suprascripto territorio uegetano. Siue etiam concedimus et confirmamus uobis fundum et uallem que appellatur Frictilli, cum ortuis, molendinis, et cum omnibus suis pertinentiis positum territorio Sutrino, iuxta ipsam Sutrinam ciuitatem. Denique et molam de Ca ua in codem territorio Sutrino positam.

uerum etiam concedimus et confirmamus uobis  ecclesiam Sancti Syluestri in iam dicta Sutrina ciuitate positam, cum domibus, cellis, terris, uineis, et cum omnibus ad eamdem ecclesiam pertinentibus. Pariter confirmamus uobis tres domos positas in foro Sutrino. Simulque concedimus et confirmamus uobis, ut liceat in uestris fundis ecclesias construere. Ita etiam, ut in uicinia  . . . illa abbatia, uel religiosorum uirorum collegi . . . . . non existat, que ab hoc multum ualeant perturbari. Chrisma autem, oleum sanctum, consecrationes ecclesiarum, ordinationes clericorum in uestris ecclesiis existentium, a diecesanis suscipietis episcopis, siquidem catholici fuerint, et gratis uoluerint exhibere. Alioquin catholicum, quem malueritis, adeatis antistitem, qui nimirum in gratia sedis apostolice permanens,  quod postulatur indulgeat. Preterea apostolica censura statuimus ut nullus successorum nostrorum pontificum, nullus imperator, nulla alia potestas, nullus episcopus, nulla persona hominum contra hanc nostre confirmationis et concessionis chartulam agere presumat, sed supradicta omnia in eorum sustentatione, pro quibus in supra scripta ecclesia concessa sunt, in dispositione et ordinatione conseruare studeat. Quod si fecerit, componat nostro sacro Lateranensi palatio sex auri purissimi libras, et insuper arathematis uinculo innodetur. Qui uero pio intuitu curator et obseruator huius nostre confirmationis et concessionis exstiterit, benedictionis gratiam a Domino nostro Iesu Christo, uitamque  eternam consequi mereatur in secula seculorum. Amen.

 Datum Kalendis Aprilis, per manus Friderici diaconi, sancte Romane Ecclesie bibliothecarii et cancellarii uice domni Hermanni archicancellarii, et Coloniensis archiepiscopi, anno domini Leonis noni pape u, indictione uII

Acta, scripta, transumpta, publicata, et auscultata sunt predicta omnia, coram reuerendissimo in Christo patre et domino, domino Anibaldo, miseratione diuina episcopo Tusculan., S. R. E. card., apostolice sedis legato, pro tribunali sedente Rome in palatio papali, apud Sanctum Petrum, qui, presenti transumpto, scripto, lecto, publicato, exemplato et auscultato, suam et sui officii auctoritatem interposuit et decretum; et eidem uoluit et decreuit ubilibet iniudicio et extra, sicut originali priuilegio fidem plenariam adhiberi, mandans suum sigillum ibidem  appendi ad maioris roboris firmitatem, in presentia uen. uir. dominor. Stephani Palosii, canonici B. M. Maioris, et Poni de Perusio, capellani dicti domni legati, ac Francisci de Baroncellis scribe sacri senatus Urbis, et magistri Petri Bartholomei Ioannis Gentilis, notarii de Urbe, ac plurium aliorum notariorum, et litteratorum testium ad premissa uocatorum et specialiter rogatorum, nec non in presentia mei Gualterii, ac Pauli de sancta uictoria et Matthei de Spoleto notariorum infra scriptorum, ad predicta omnia specialiter uocatorum et rogatorum, sub anno domini sanctissimi patris et domini nostri, domni Clementis diuina prouidentia pape uI, anno nono.

Et ego Mattheus Salui, clericus Spoletanus, publicus apostolica et imperiali auctoritate notarius, predictas litteras apostolicas, coram supra dicto domno legato pro tribunali sedente, uidi, et legi, easque cum presenti transumpto una cum Paulo Francisci supra scripto, et Gualterio D. Frederici de Claramonte infra scripto notariis publicis auscultaui,  et quia dictas litteras apostolicas cum predicto presenti transumpto concordare inueni, nil addito, uel minuto, quod facti substantiam immutet, uel uariet intellectum; ideo de mandato supradicti domni legati me subscripsi, et rogatus signum meum apposui consuetum.

Et ego Gualterius domni Frederici de Clarmonte clericus Firman. dioc. publicus apostolica auctoritate notarius, predictas litteras apostolicas scripsi transumptaui, et exemplaui per omnia, prout in litteris ipsis apostolicis de uerbo ad uerbum uidi et reperi contineri, nil addito, minuto, uel mutato quod substantiam mutet uel uariet intellectum, nisi forte litteram uel syllabam per errorem, et ipsum transumptum, coram predicto domino legato, pro tribunali sedente, ut supra, ac presentibus predictis testibus, et quampluribus aliis notariis, nec non Paulo Francisci et Mattheo de Spoleto notariis publicis supra dictis, ad hanc publicationem, ac  decreti et auctoritatis interpositionem, ut predicitur, uocatis specialiter et rogatis, legentibus, uidentibus,  et auscultantibus cum predictis apostolicis litteris legi et fideliter auscultaui, ipsumque, de mandato dicti domni legati, et ad instantiam uen uirorum dominorum, prioris canonicorum et canituli sacrosancte basilice principis apostolorum de Urbe, ibidem presentium, ipsum transumptum et exemplum in hanc publicam formam manu propria redegi, meoque signo consueto signaui rogatus.



LXXXII. S. Leo IX episcopis uenetie et Istrie precipit ut patriarche Gradensi, cuius primatum ab apostolica sede concessum synodo confirmarat, obedientiam prebeant. 
[Mansi, Concil. XIX, 657.]

Leo episcopus, seruus seruorum Dei, omnibus episcopis uenetie et Istrie salutem et apostolicam  benedictionem.

Nouerit uestra carissima nobis in Christo fraternitas, hac in presenti indictione sexta, carissimum confratrem nostrum Dominicum Gradensem, imo noue Aquileie patriarcham, ad synodum nostram Rome habitam uenisse, et querimoniam de sua et Foroiuliensi Ecclesia, quam credimus uos non ignorare, lacrymabiliter coram fecisse. Cuius tandem relectis priuilegiis, a sancta Romana et apostolica sede sibi concessis, iudicio totius sancte synodi hoc definitum fuit: Ut noua Aquileia totius uenetie et Istrie caput et metropolis perpetuo haberetur, secundum quod euidentissima predecessorum nostrorum astruebant priuilegia. Foroiuliensis uero antistes, tantummodo finibus Longobardorum esset contentus,  iuxta priuilegium Gregorii II et retractationem Tertii. Et hoc quidem extra patientiam canonum ei pro magno concessimus, quia quater iam uocatus a nobis, nec uenit, nec excusauit, cum Gradensis, id est, noue Aquileie patriarcha, quinquies nostre synodo, etiam non uocatus, interfuerit. Unde monendo mandamus et precipimus uobis ex parte Dei et sancti Petri, et nostra, ut prefato Gradensi patriarche successoribusque eius, in omnibus, secundum iura canonica, obedientes sitis, sicut primati uestro et patriarche esse debetis, et sicut antecessoribus eius nostri perpetuo confirmarunt. Et si quid sui iuris in urbibus uestris uel parochiis continetur quod suo dominatui merito debeat subdi, nullus uestrum sibi contradicere presumat. Si quis uero uestrum  quidquam iuste querimonie aduersus eum uidetur habere, aut coram uobis confratribus et comprouincialibus causam suam proferat, et cum eo, si potuerit, pacifice definiat; aut in presentiam nostram utraque pars examinanda ueniat, salua sibi interim per omnia et patriarchali reuerentia, et proprietate sua. Quod si extra feceritis, sententia canonica super uos uigilabit.



LXXXIII. S. Leonis IX epistola ad Thomam episcopum Africanum.---Ostendit Carthaginensem archiepiscopum totius Africe esse primatem; Gummitanum uero episcopum sine illius consensu nec episcopos consecrare, nec prouinciale concilium conuocare posse; solius autem Romani pontificis esse et episcopos deponere et generalia concilia indicere. 
[Mansi, Concil. XIX, 657.]


Leo episcopus, seruus seruorum Dei, THOMAE confratri carissimo et cepiscopo, salutem.

Cum ex uenerabilium canonum auctoritate recolimus ducentos quinque episcopos concilio interfuisse Carthaginensi, et nunc a tua fraternitate audimus quinque uix episcopos superesse in tota Africa, utique tertia huius corruptibilis mundi parte, compatimur tante uestre imminutioni totis uisceribus animi. Cum autem ipsas Christianitatis reliquias ediscimus interna et mutua dissensione discindi et dispergi, et aduersus se inuicem zelo et contentione principatus inflari, nil aliud nobis primo dicendum occurrit quam illud sancti Amos uatis: Parce, Domine,  parce, obsecro: quis suscitabit Iacob, quia paruulus est?  Sed quamuis in tali tantoque defectu religionis plurimum doleamus; multum tamen gaudemus, quia sancte Romane Ecclesie matris uestre sententiam requiritis et exspectatis super questionibus uestris: et quasi riuulis ab uno fonte erumpentibus, et in suo se cursu per diuersa spargentibus ad ipsius fontis primam scaturiginem reuerti debere optimum putatis, ut inde resumatis directionis uestigium, unde sumpsistis totius Christiane religionis exordium. Noueris ergo procul dubio quia, post Romanum pontificem, primus archiepiscopus et totius Africe maximus metropolitanus est Carthaginensis episcopus: nec, quicumque sit, ille Gummitanus episcopus aliquam licentiam consecrandi episcopos,  uel deponendi, seu prouinciale concilium conuocandi habet, sine consensu Carthaginensis archiepiscopi, cuiuslibet dignitatis aut potestatis sit, exceptis his que ad propriam parochiam pertinent; cetera autem, sicut et alii Africani episcopi, consilio Carthaginensis archiepiscopi aget. Unde karissimi confratres nostri cepiscopi Petrus et Ioannes recte sentiunt de Carthaginensis Ecclesie dignitate, nec consentiunt errori Gummitane Ecclesie. Hoc autem nolo uos lateat, non dehere preter sententiam Romani pontificis uniuersale concilium celebrari, aut episcopos damnari uel deponi; quia, etsi licet uobis aliquos episcopos examinare, diffinitiuam tamen sententiam, absque consultu Romani pontificis,  ut dictum est, non licet dare: quod in sanctis canonibus statutum, si queritis, potestis inuenire. Quamuis enim omnibus generaliter apostolis dictum sit a Domino: Quecumque ligaueritis in terra, ligata erunt et in celo; et quecunque solueritis in terra, soluta erunt et in celo : tamen non sine causa specialiter et nominatim dictum est B. Petro apostolorum principi: Tu es Petrus, et super hanc petram edificabo Ecclesiam meam: et tibi dabo claues regni celorum . Et in alio loco: Confirma fratres tuos . Scilicet quia omnium Ecclesiarum maiores et difficiliores cause, per sanctam et principalem B. Petri sedem a successoribus eius sunt diffiniende. Iam quia ad interrogata etiam confratrum nostrorum Petri et Ioannis  episcoporum decreuimus respondere; optamus ut sanctam tuam fraternitatem iugiter inuigilantem utilitatibus sancte catholice Ecclesie, atque deuote pro nobis orantem, sancta et indiuidua Trinitas semper conseruet, carissime frater.

Datum XuI Kalendas Ianuarii, anno domini Leonis pape IX quinto, indictione uII.



LXXXIu. S. Leo IX Petrum et Ioannem episcopos laudat quod iussu suo concilium de rebus ecclesiasticis celebrauerint et iura archiepiscopi Carthaginensis contra Gummitanum episcopum defenderint. 
[Mansi ibid., 658.]

LEO episcopus, seruus seruorum Dei, dilectissimis  in Christo fratribus PETRO et IOANNI episcopis salutem et apostolicam benedictionem.

Decus Ecclesiarum Africanarum ita conculcatum a gentibus nimium dolemus ut modo uix quinque inueniantur episcopi, ubi olim ducenti quinque solebant per concilia plenaria computari; et ibi pauculas oues quotidiane occisioni deputatas remansisse, ubi quondam innumerabilis grex Domini sub numerosis arietibus exsultabat alta pace. Sed hec peccatis nostris imputantes, iustitiam Creatoris collaudantes, timeamus, et misericordiam eius instanter postulemus ut seruos suos tandem respicere dignetur. Quod autem scripsistis nobis pro sancte Romane Ecclesie statu nostraque incolumitate uos Dominum gratias agendo exorasse: noueritis nos  uestre fraternitati gratias agere, et pro consolatione uestra semper orare. Et reuera, fratres, hoc acceptabile est Domino nostro Iesu Christo ut caput omnibus membris prospiciat et inuigilet; membra uero sui capitis salutem sine intermissione querant et optent. Bene equidem fecistis, quod iussi a nobis concilium de rebus ecclesiasticis habuistis: quod etiam omni anno uel semel agere debetis. Insuper recte contra Gummitanum episcopum dignitatem Carthaginensis Ecclesie defendistis; quia sine dubio post Romanum pontificem primus archiepiscopus et totius Africe maximus metropolitanus est Cartaginensis episcopus, nec pro aliquo episcopo in tota Africa potest perdere priuilegium semel susceptum a sancta Romana et apostolica sede:  sed obtinebit illud usque in finem seculi, et donec in ea inuocabitur nomen Domini nostri Iesu Christi, siue deserta iaceat Carthago, siue resurgat gloriosa aliquando. Hoc ex concilio beati martyris Cypriani, hoc ex synodis Aurelii, hoc ex omnibus Africanis conciliis, hoc, quod maius est, ex uenerabilium predecessorum nostrorum Romanorum presulum decretis aperte monstratur: nec quicunque ille sit Gummitanus episcopus, aliquam licentiam consecrandi episcopos uel deponendi, seu prouinciale concilium conuocandi habet sine consensu Carthaginensis archiepiscopi, cuiuslibet dignitatis aut potestatis sit. Tantummodo procurabit ille Gummitanus episcopus que ad propriam parochiam pertinent; cetera autem, sicut et alii episcopi Africani,  consilio Carthaginensis archiepiscopi aget, qui solus in Africa pallium ab apostolica sede habere solet. Unde et episcopos consecrandi principale et antiquum ius retinet, sicut ex uerbis Aurelii in concilio Carthaginensi  capitulo trigesimo nono potest intelligi, cum dicit: In Ecclesia, ad quam dignata est uestra sanctitas conuenire, crebro ac pene per diem Dominicam episcopos ordinandos habemus, etc. Sed hoc uos non lateat, non debere preter scientiam [sententiam] Romani pontificis uniuersale concilium celebrari, aut episcopos damnari uel deponi, quia, etsi licet uobis aliquos episcopos examinare, diffinitiuam tamen sententiam absque consultu Romani pontificis, ut dictum est, non licet dare. Quod in sanctis canonibus  statutum, si queritis, potestis inuenire: scilicet quia omnium Ecclesiarum maiores et difficiliores cause, per sanctam et principalem beati Petri sedem a successoribus eius diffiniende sunt, utpote cui diuinitus dicitur: Confirma fratres tuos ; et: Tibi dabo claues regni celorum , etc.

Nunc, quia de archiepiscopis et metropolitanis sententiam nostram requiritis, uenerabilium antecessorum nostrorum dicta aperte demonstrant, id est Clementis, Anacleti, Aniceti et aliorum, ubi ita legitur: Sacerdotum ordo bipartitus est, nec amplius quam duos ordines, id est episcoporum et presbyterorum, nobis collati sunt, nec apostoli docuerunt. Episcoporum autem ordo unus est,  quamuis alii preferantur aliis, siue pro eo quod primas ciuitates et magis nominatas, secundum potentiam aut leges seculi retinent, siue quod a sanctis Patribus pro aliqua reuerentia sanctitatis aliquod priuilegium dignitatis possident. Nam, sicut omnis mundana potestas his gradibus dignitatum a se inuicem distat, id est, ut primus sit Augustus uel imperator, deinde Cesares, deinde reges, duces et comites atque tribuni; ita et ecclesiastica dignitas ordinata a sanctis Patribus inuenitur, dicente beato Clemente : In his ciuitatibus, in quibus olim apud ethnicos primi flamines eorum atque primi legis doctores erant, primates uel patriarche positi sunt, qui reliquorum iudicia et maiora negotia iuste diffinirent, qui etiam  non uni prouincie, sed pluribus preessent. Deinde ubi archiflamines erant paganorum, archiepiscopi instituti sunt Christianorum qui singulis prouinciis preessent. Ubi uero metropolis erat, que interpretatur mater ciuitas, metropolitani erant: quippe qui de tribus aut quatuor ciuitatibus intra aliquam prouinciam maiori et matri aliorum ciuitatum presidebunt. Isti aliquando metropolitani tantum nominantur, aliquando uero archiepiscopi, si in ipsa prouincia maiores non fuerint aliqui. Ubi autem minores ciuitates habuerint solummodo flamines uel comites, episcopi sunt instituti. Porro tribuni plebis non absurde intelliguntur presbyteri, siue reliqui inferioris ordinis clerici. His omnibus diuino et humano priuilegio prelatus est pontifex Romanus.  Sed de Africe primatibus aliter intelligendum est, quia in singulis eius prouinciis antiquitus primates instituebantur non secundum potentiam alicuius ciuitatis, sed secundum tempus sue ordinationis; quibus tamen omnibus preerat unus, scilicet Carthaginensis archiepiscopus, qui etiam non incongrue dici potest metropolitanus propter Carthaginem metropolim totius Africe, quorum supra meminimus. Ita legitur in concilio Carthaginensi, capitulo uigesimo sexto: Prime sedis episcopus non appelletur princeps sacerdotum, aut summus sacerdos, aut aliquid huiusmodi, sed tantum prime sedis episcopus. Sanctam uestram fraternitatem iugiter inuigilantem utilitatibus sancte Dei Ecclesie atque deuote pro nobis orantem, sancta et indiuidua  Trinitas semper conseruet, karissimi fratres.



LXXXu. S. Leo IX nauem pro usu monasterii Casinensis, cum nauclero et sociis, liberam et exemptam ab omni teloneo et solutione concedit. 
[Margarini Bullar. Casin. II, 85.]

Leo episcopus, seruorum seruus Dei, ecclesie seu monasterio preclarissimi Christi confessoris Benedicti, in monte Casino edificato, et per eam Richerio abbati cunctisque eius successoribus canonice illic intrantibus, in perpetuum.

Diuine pietatis respectu attacti eiusdemque ecclesie augmento, prefati Richerii nostri dilecti precibus pulsati, dignum duximus, ob amorem sanctissimi Benedicti iam dicti, sepissimeque dicendi,  aliquid ex rebus beatissimi Petri, apostolorum principis, eidem monasterio in usum fratrum ibidem degentium, Deoque seruientium largiri et in perpetuum conferre; quatenus nobilissimus grex, et fecunda proles tanti patris omnium ore benedicendi, Benedicti, ut portum salutis ad eternam ingrediatur uitam, per manus etherei summique clauigeri Petri attolli subsidiis et munificentiis repleri. Intuentes igitur a seculari eos negotio remotos, propria que quoquomodo possederant, precepto Christi, piique patris exemplo, reliquisse, animo gratanti, beneuole, eorum nauim, aliquibus mercibus refertam ad abbatis cunctorumque fratrum usum cum suis mercimoniis delegatam concessimus  esse absolutam, cum Nauclero ac nauticis suis, ab omni debito pensionis, quoad usque ita prefatus locus in eadem, qua nunc est, fuerit religione constitutus; una nauis monasterii ipsius in usum fratrum, necessaria deferentem, ut diximus, cum nauclero et nauticis suis ab omni pensionis conditione libera. Nullum teloneum ex omnibus que attulerit alicui persoluat, neque quisquam aliquid ex ea exigere presumat. Si quis autem huius nostre donationis atque concessionis aliquo temerario ausu exstiterit refragator uel uiolator, cuiuscunque conditionis ille sit aut potestatis seu dignitatis anathemate percussus perpetuo, benedictione careat eterna, donec resipiscat. Qui uero, proprie salutis amator, apostolice largitionis atque oblationis siue  decreti fuerit conseruator, intercessionis auxilio ipsius sanctissimi Benedicti, portus salutis adeptus, a Deo omnipotente misericordiam et benedictionem in eternum consequatur.

Datum Iu Kal. Iunii, per manus Frederici diaconi, sancte Romane Ecclesie bibliothecarii, et cancellarii uice domini Herimani archicancellarii, et Coloniensis archiepiscopi, anno domini Leonis noni pape u, indict. uI.



LXXXuI. S. Leo IX Uldaricum, archiepiscopum Beneuentanum, pallio donat, eiusque priuilegia confirmat. 
[Ughelli, Italia sacra, uIII, 78.]

. . . Beneuentane Ecclesie considerantes, ad eius ius  et proprietatem reuocamus atque in perpetuum subdimus et tradimus: uidelicet ecclesiam Sancti Michelis in monte Gargano positam, et ipsum castellum ubi iam dicta sacra et uenerabilis sita est ecclesia, atque Sipontinam ecclesiam cum omnibus iustitiis sibi legaliter pertinentibus, Lucerinam, Asculum, Bouinum, Larinum, Triuentum, sanctam Agatham, Auellinum, Quintum decimum, Arianum, uulturanum, Thelesiam, Alifem, Sessulam, Lesinam, Termulum, simulque duas abbatias Sanctum Petrum de Duddi, atque Sanctum Ioannem situm iuxta portam Auream cum singulis proprietatibus, iustitiis, parochiis, seu diecesibus suis, nichil excipimus, sed omnia, sicut iustitia eorum est, huic iam sepe nominate ecclesie Beneuentane in honorem S. Dei  genitricis Marie dedicate, ubi pretiosissimum corpus beatissimi Bartholomei apostoli requiescit, salua auctoritate sancte Romane et apostolice sedis, concessimus ac irreuocabiliter in perpetuum confirmamus. Concedimus etiam fraternitati tue pallii usum ad missarum solemnia celebranda, scilicet in festiuitatibus Natiuitatis Domini et Apparitionis ipsius, et in Cena etiam Domini, atque sancte Resurrectionis die Dominico, Ascensionis Christi ad celos, ac die Dominico Sancte Pentecostes, in natalitiis apostolorum ac beatissimi Precursoris Christi Baptiste Ioannis, in Assumptione B. M. u. in die S. Apostoli Bartholomei, in natiuitate sanctissime Dei Genitricis Marie, et in consecrationibus episcoporum, et in die consecrationis ecclesie, et in  natalitii tui die, sicut ab antecessoribus nostris, tuis institutum ac largitum est antecessoribus; in secretario uero tua fraternitas pallio induatur . . . . . . . . . . . Hoc etiam tibi concedimus, ut per singula loca que ditioni archiepiscopatus Beneuentani subiacent, ubi ex antiqua legali institutione episcopales sedes habentur, episcopos canonice constituas et consceres, et quodcunque aliter quam decuit ac sacri precipiunt canones, institutum est, exstirpes et emendes, scilicet tanquam peccatis exigentibus contra iura canonum et sanctorum instituta Patrum, dum omnino quidam peruersa mente non metuunt quod episcoporum est proprium sibi usurpare, sacro ordini ascriptos, uidelicet clericos sue ditioni subdendo de  episcoporum iudiciis subtrahere, quod omnino detestamur ac sub anathemate perpetuo interdicimus. Sed quidquid illud est quod ad ecclesiasticum atque episcopale pertinet officium infra totum archiepiscopat. Beneuentanum, sicut superius prefinitum habetur, tuo regatur atque disponatur sano iudicio. Omnia itaque que ad predictum archiepiscopum iuste et legaliter pertinent aut pertinere poterunt, inquam, in posterum, siue monasteria, seu castella, ciuitates uel predia cum ecclesiis et uillis, uineis, siluis et omnibus sibi iuste pertinentibus, tibi ac tue fraternitati ecclesie commisse tradimus, conferimus, et in perpetuum stabilimus. Censentes itaque apostolica censura decernimus, ac sub diuini iudicii obtestatione atque ualidissimi anathematis interdictione  contestamur, ut nullus unquam successorum nostrorum uel alicuius dignitatis seu potestatis quilibet homo aliquo temerario ausu audeat in predictam Beneuentanam ecclesiam aliquam uim inferre, aut . . . . . . prefati archiepiscopatus imminuere, detrahere, uel quocunque modo seu ingenio subtrahere, inuadere uel alienare; sed, sicut superius sunt taxata, ita sibi perpetuo maneant inconuulsa, ut sancta Beneuentana ecclesia in honorem sancte Dei Genitricis semperque uirginis inuiolate Marie dedicata, et ad archiepiscopatus honorem a nostris antecessoribus sublimata, ac pretiosissimis sanctorum corporibus ditata, uidelicet Bartholomei apostoli, atque Ianuarii martyris, et Barbati confessoris eius: sedis gloriosissimorum presulum, ac reliquorum  inuiolabiliter apostolicis priuilegiis semper maneat dotata. Si quis autem, quod non optamus, nefario ausu presumpserit hec que ad laudem Dei pro stabilitate ac firmitate Beneuentane ecclesie constituimus atque decenter decreuimus, infringere uel diminuere, aut quocunque modo aliter ad detrimentum prefati archiepiscopatus statuere, quod molitus est adnibiletur, et anathemate perculsus diuino pereat in eternum, nisi forte resipiscat. Conseruator uero huius nostri apostolici priuilegii apostolica benedictione refertus intra paradisi menia cum sanctis omnibus gaudeat in eternum.

Datum Iu Idus Iulii per manus Friderici diaconi, S. Romane Ecclesie bibliothecarii et uicecancellarii uicedomini Herimanni archichancellarii  et coloniensis archiepiscopi, Anno D. Leonis noni pape u, indict. uI.



LXXXuII. Bulla S. Leonis IX, qua monasterio Barensi Sancte Trinitatis confirmat ecclesiam Sancti Nicolai, a Nicolao Barensi episcopo eidem concessam. 
[Muratori, Antiq. Ital. uI, 213.]

LEO episcopus, seruus seruorum Dei, ecclesie et monasterio Sancte et indiuidue Trinitatis intra Barensem ciuitatem constructe, et per eam abbati MARCO nostro dilecto filio, cunctisque ipsius successoribus, canonice illuc intrantibus in perpetuum.

 Omnium iustis petitionibus gratanter annuimus, quoniam iusta et pia rogata Deo semper noscuntur placita et amicabilia. uidentes igitur ecclesie tibi commisse iustitiam de Sancti Nicolai ecclesia, quam prefate ciuitatis Nicolaus dictus episcopus, ecclesie iam dicte Sancte Trinitatis uoluntaria oblatione obtulit, et in perpetuum confirmauit, nobis omnino placuit atque apostolica auctoritate ita in perpetuum ualere nostra decretalis institutio decreuit. Et sicut a prefato Nicolao prenominato episcopo predicta Sancti Nicolai ecclesia cum omni beneficio et hortu et uiridario, et cum transitu et exitu suo, ecclesie Sancte Trinitatis stabiliter atque irreuocabiliter sub anathematis pena colligata, ita ut nec ipsi, neque alicui hominum cuiuscumque conditionis seu dignitatis  uel potestatis liceat prefatam Sancti Nicolai ecclesiam, cum omnibus secum concessis a prelibata Sancti Nicolai ecclesia uel monasterio, quocunque modo seu ingenio subtrahere uel alienare: sic omnino confirmamus, decernimus, atque corroboramus. Quicunque igitur huius nostri priuilegii tentauerit refragari instituto, sit sub anathematis pena, donec resipiscat. Conseruator uero, apostolica refertus benedictione, a sancta et indiuidua Trinitate perpetualiter eternam consequatur salutem.

Datum Iu Nonas Septembris, per manus Friderici diaconi, sancte Romane Ecclesie bibliothecarii et cancellarii uice domni Herimanni archicancellarii et Coloniensis archiepicopi, anno domni Leonis IX  pape quinto, indictione secta.





LXXXuIII. S. Leo IX, Dominicum ex monacho episcopum ualuensem a sese factum confirmat. 
[Ughelli, Italia Sacra, I, 1361.]

LEO episcopus, seruus seruorum Dei, dilecto confratri DOMINICO ualuensis Ecclesie episcopo, cunctisque successoribus tuis in eadem Ecclesia canonice promouendis in perpetuum.

Etsi iubemur, dum tempus habemus, a Domino bona operari, maxime tamen ad domesticos fidei. Unde omnibus Ecclesiis Christi, pro ea que nobis  credita est dispensatione, sollicitudinem nostram habemus, sic debemus inuigilare longinquis, ne in aliquo absimus propinquis. Itaque ad suggestionem tuam, carissime confrater et cepiscope Dominice, quem ex cenobii disciplina ad episcopatus curam repromouimus, gaudemus, et antecessoribus nostris atque nobis fideliter et iugiter deseruire in S. R. Ecclesia cognoscimus. Sed ualuensis Ecclesie, cui Domino auctore presides, quamuis peccatis facientibus malitia secularium hominum et peccatorum eius, sua, non que Iesu Christi sunt, querentium, supra modum desolate et destructe, munimine apostolici priuilegii contra impetus et machinamenta sacrilegorum obtendimus. Igitur auctoritate apostolica per hoc nostre constitutionis priuilegium concedimus  et corroboramus tibi tuisque, ut dictum est, successoribus in perpetuum, episcopatum ualuensem cum omni sua integritate et pertinentia, sicut antiquis et iustis limitibus determinatur, scilicet a fossato Luparelli ad portellas siue columnas, et a furca de Gorza ad Stasilum inter montes; hinc a castello de Furca ad Serram de Cannatina, et a Serra de Sigella ad Serram de monte Christi, inde a monte Ceneracici ad crucem, inde a ualle Araldi ad muricem de celici, et a terra de cantu ad furcam Mizula, deinde a robore cerurci, et campo olomeo, et a canite ad columnellam de campo Mezzo, ubi exit aqua de sangro, et pergit ad fossatum Luparelli, quod iam dictum est. Principaliter quoque confirmamus tibi ad episcopalem sedem Ecclesiam S. Pelini cum omnibus  sibiiuste pertinentiis, et pariter Ecclesiam S. Pamfili cum ceteris ecclesiis et capellis, quecunque intra prefatos posita esse noscuntur, cum omnibus pertinentiis earum, ita ut decimas et oblationes tam uiuorum quam etiam mortuorum, secundum auctoritatem eorum canonum, prout tibi uidebitur, sicut episcopum decet, disponas et dispenses. Clericorum causas et negotia ad seculares homines et eorum iudicia transire non consentias, sed tu ipse et successores tui audiatis et canonice definiatis. Et, quia malorum pectorum negligentia simul et nequitia monumenta chartarum uel priuilegia antecessorum nostrorum, et si qua sunt alia instrumenta quibus possessiones et bona ipsius episcopatus firmabantur et retinebantur, aut perdita aut subtracta fuisse  constat, per hoc nostre auctoritatis priuilegium sancimus ut nichil hoc prefate Ecclesie noceat, sed iuxta quod Otto imperator Grimualdo eiusdem Ecclesie episcopo etiam per preceptum edixit, ubicunque necessitas et iustitia ipsius episcopatus fuerit, sub interpositione sacramenti, per ueraces homines tam diuites quam etiam mediocres, quos idem episcopus denominauerit, in cuiuscunque potestate sit ipsa iustitia, inquiratur, et Ecclesie dicte restituatur. Insuper decernimus sub interpositione districti anathematis, ut quicunque conscius est possessionum uel bonorum que iure competunt prefato episcopatui, et tamen inde alienata ab improbis hominibus detinentur, episcopo aut suis manifestet, ne  malis aliorum consentiendo et tacendo, sacrilegus apud Dominum existat; omnes etiam charte facte ad damnum Ecclesie, uel que fuerunt ipsi Ecclesie subtracte, et detinentur ab inuasoribus, apostolica auctoritate sint inanes et uacue. Hinc S. Romane et apostolice sedis, cuius iuris episcopatus ille specialiter esse dignoscitur, auctoritate, sub interminatione districti anathematis, interdicimus ne aliqua magna uel parua persona cuiuscunque conditionis et dignitatis molestare, inquietare, diuestire presumat  eum absque discussione ex omnibus rebus mobilibus uel immobilibus sese mouentibus, que nunc possidet, et deinceps iuste acquirere et possidere poterit. Quod si quis, Dei et anime sue inimicus, quocunque modo uel ingenio huius apostolici priuilegii temerarius preuaricator existere non timuerit, et aliquid eorum que hic aut confirmantur aut infirmantur a nobis, sibi presumpserit contra hoc quod nostre auctoritatis censura hic promulgatur, perpetua anathematis sententia se gehenne cum diabolo, et angelis eius irrecuperabiliter mancipandum nouerit, nisi forte, dum uiuit, digne Domino et Ecclesie sue satisfecerit. Qui uero diuine pietatis intuitu et sancte obedientie reuerentia fidelis conseruator exstiterit huius, benedictionem hic et in futuro promereatur,  premiumque sempiterne beatitudinis in electorum Dei cetibus. Amen.

Datum in Beneuento XII Kal. Ianuarii per manus Federici diaconi et bibliothecarii, ac cancellarii S. A. sedis uice D. Heremanni Coloniensis archiepiscopi, et archicancellarii anno dom. Leonis IX pape, u, ind. uI.



LXXXIX. Epistola S. Leonis IX ad Henricum Francorum regem. Fragmentum.---
[Duchesue, Hist. Franc. Script., Iu, 145, ex Decreto Iuonis, parte IX, cap. 8.]

Pater tuus Robertus, laude et consultu episcoporum regni tui, Bertam matrem Odonis comitis sibi  duxit uxorem. Ob quam rem, quoniam sibi erat carnis affinitate coniuncta, ab antecessore nostro, cum episcopis qui placito interfuerunt, excommunicati, post ad sedem apostolicam uenientes cum satisfactione, sumpta penitentia, redierunt ad propria.



XC. S. Leo IX uaticano S. Petri templo decimam oblationum partem elargitur. 
[Bullarium uatic. I, 35.]

In nomine Domini, amen. Hoc est exemplum, siue transumptum, cuiusdam papalis priuilegii felicis recordationis domni Leonis pape noni, eius uera bulla plumbea in filis sericis bullati, non uitiati, non abrasi, non cancellati, nec in aliqua sui parte  suspecti, sed omni uitio et suspicione carentis, cuius tenor, de uerbo ad uerbum, per omnia talis est.

Beate Petre apostole, ego Leo episcopus, seruus tuus et omnium seruorum Dei, de tuis donis aliquam tibi offero particulam, quam mihi dignum fuit uisum, dignum et iustum curis quibus circumdor, auferre et tibi offerre quasi meam, cum sit tua. Quidquid enim est quod in nostris iuribus sit  , licet sit parum ad conferentiam preteritorum que  nostri antecessores habuerunt, id tamen, quantulumcumque sit, digne tecum iudicaui sortiendum. Ecce enim de oblationibus fidelium, que tibi offeruntur in altari tuo, sub quo sacrum et uenerabile corpus tuum requiescit et etiam in confessione ipsius altaris, decimam partem tibi, quamuis tuum totum sit, humili deuotione et tota cordis prosternatione offerimus, donamus, concedimus, et etiam corroboramus atque confirmamus ad constructionem et resarcionem  ipsius tui sacri templi in edificiis, parietibus, picturis, tignis, tectis, imbricibus, et preterea luminarium concinnationibus assiduis, olei, ac cere, nec non lampadibus uitreis, et cicindelis  , atque thymiamati ceterisque omnibus utensilibus que ad usum et necessitatem  atque decorem totius ipsius ecclesie pertinent. Decimam uero ipsam semper uolumus esse decimam diem, ut oblatio que tibi debetur, separata sit a ceteris oblationibus, et nullum aliqua confusione patiatur errorem. Super hoc etiam, si qua uasa, si qua ornamenta uel indumenta ecclesiastica super ipsum sacrum et uenerabile altare tuum oblata fuerint ad cultum Dei, diuinis officiis et mysteriis necessaria, conferimus ea omnia ipsi tue ecclesie, ibi perpetim permansura in usum solarium Deo et tibi illic tum seruire et seruiturum. Addendum quoque credimus illud oblationis munus, ut quidquid scilicet per fideles ad ipsum tuum altare, et ad ipsam confessionem offertur in uigiliis Natalis tui, et in ipsa tui Natalis die beate Petre apostole,  totum sit speciale tuum pro luminaribus, et ceteris diuersis necessitatibus, ad ipsa tua solemnia agenda pertinentibus. Nec illud pretermittendum censuimus ut, quotiescunque de quibuscunque regnis et terris tributa, siue ad altare tuum offeruntur  , siue ad apostolici pedes ponuntur, siue quouis modo tue apostolice sedi, cui Deo auctore presidemus, persoluuntur, decima pars eorum semper tibi, beate Petre apostole, debeatur, ad reformationem ecclesie tue, et cetera que superius diximus. Ut uero hec omnia obseruentur illibata, tam a successoribus nostris in sede tua, o beate Petre apostole, usque in finem seculi sessuris, quam etiam cunctis hominibus, tam magnis quam paruis, tam  diuitibus quam pauperibus, mediocribus, diuersi sexus et etatis, statuimus apostolica censura, qua, licet indigni, fungimur uice tua, sub diuini iudicii contestatione, et terribilis anathematis interpositione, ut scilicet quicunque contra hoc nostre humilitatis  donum tibi de tuo, beate Petre apostole, fideliter ac pure collatum, uenire tentauerit et intemeratum non custodierit, non solum segregatus sit a communione fidelium in hac temporali uita, sed in illa quoque eterna damnatus sit perpetuis penis et gehennalibus tormentis. A contrario etiam, quicunque deuotus custos et cautus obseruator nostre oblationis exstiterit, diuinis benedictionibus augeatur, et hic per te, beate Petre apostole, a peccatorum uinculis absoluatur, et illic quoque per te intra ianuam regni celestis admittatur. Hoc itaque nostre deuotionis priuilegium, ut uerius credatur et certius habeatur, subscriptione nostra roborauimus, et roboratum nostro significari sigillo  iussimus ad laudem et gloriam Domini nostri Iesu Christi apud  quem beate Petre apostole, semper esto memor nostri, et omnium ouium quas suas ipse pascendas tibi commisit, et per nos miseratus pascit et pascet adhuc per alios in secula seculorum.

+ Ego Leo episcopus seruus tuus, beate Petre apostole, donum, quod tibi de tuo feci, manu propria roboraui.

Acta, scripta, transumpta, publicata et auscultata sunt predicta omnia coram reuerendissimo in Christo patre et domino, domino Anibaldo, miseratione diuina episcopo Tuscul., sancte Romane Ecclesie Card., apostolice sedis legato de latere, pro tribunali sedente Rome, in palatio papali apud Sanctum Petrum, qui huic transumpto presenti scripto, lecto, publicato, exemplato, et auscultato, suam et  sui officii auctoritatem interposuit, et decretum, et eidem uoluit et decreuit ubilibet in iudicio et extra, sicut principali priuilegio fidem plenariam adhiberi, mandans suum sigillum eidem appendi ad maioris roboris firmitatem. In presentia reuerendorum uirorum, domnorum fratris Francisci abbat. monasterii S. Bartholomei de Camporegio Eugubinen. dioc. Decretor. Doctoris cancellarii, et Roberti de Placentia Iurisper. auditoris, ac Ioannis Thome de Ceccano, canonic. Parisien. nepotis, et capellanorum supranicti domni legati, ac plurium aliorum notariorum et testium litteratorum, ad premissa uocatorum et specialiter rogatorum, ac in presentia mei Gualterii, et Pauli de Sancta uictoria, et Matthei de Spoleto notorior. infra scriptor. ad hanc publicationem, auscultationem, decreti et auctoritatis interpositionem specialiter uocatorum et rogatorum, sub anno Domini millesimo trecentesimo quinquagesimo Iubileo, pontificatus sanctissimi et domni nostri  Clementis pape uI anno octauo, indictione tertia, mensis Mai die decimo.

Et ego Mattheus Salui, clericus Spoletanus publicus apostolica et imperiali auctoritate notarius, predictas litteras apostolicas eoram supradicto domno legato, pro tribunali sedente, uidi et legi, easque  cum presenti transumpto, una cum Paulo Francisci subscripto et Gualterio domni Frederici de Clarmonte infra scriptis, notariis publicis, auscultaui; et quia ipsas cum predicto presenti transumpto concordare inueni, nil addito uel minuto, quod facti substantiam immutet, uel uariet intellectum, ideo de mandato supradicti domni legati, me subscripsi, et rogatus signum meum apposui consuetum.

Et ego Gualterius, domni Friderici de Clarmonte clericus, Firman. dioc. publicus apostolica auctoritate notarius, predictas litteras apostolicas scripsi, transumptaui, et exemplaui per omnia, prout in litteris ipsis apostolicis, de uerbo ad uerbum, uidi et reperi contineri, nil addito, minuto uel mutato quod substantiam mutet, uel uariet intellectum, nisi forte litteram uel syllabam per errorem. Et ipsum transumptum coram predicto reuerendissimo patre et domno nostro, domno Anibaldo, cardinali apostolice sedis, legato pro tribunali sedente, ut supra, ac presentibus predictis testibus litteralis, domnis cancellario,  auditore, nepote, et capellanis dicti domni legati, ac quampluribus aliis notariis et testibus litteratis, necnon Paulo Francisci et Mattheo de Spoleto, notariis publicis supradictis, ad hanc publicationem, ac decreti et auctoritatis interpositionem, ut supra dicitur, uocatis specialiter et rogatis, legentibus, uidentibus et auscultantibus, cum predictis apostolicis litteris legi, et fideliter auscultaui; ipsumque, de mandato supradicti domni cardinalis legati, et ad instantiam uenerabilium uirorum, dominorum, prioris, canonicorum capituli, sacrosancte basilice principis apostolorum de Urbe ibidem presentium, ipsum transumptum et exemplum in hanc publicam formam propria manu redegi, eoque signo consueto signaui rogatus.



XCI. S. Leo IX W [iberto], episcopo Mutinensi, mandat ut ecclesie B. Simeonis  ab episcopos Mantuano consecrande intersit. 
[Mabill. Acta SS. ord. Bened., sec. uI, parte II, pag. 168.]


LEO episcopus, seruus seruorum Dei, W. [Wiberto] Mutinensi episcopo salutem et apostolicam benedictionem.

Mirabilis Deus in sanctis suis, gloriosus et mitis, magne misericordie, et super malitiam prestabilis, multorum fidelium ut uera comperimus relatione, centupla remuneratione donauit sancti sui confessoris meritum et laborem Simeonis. Reuerentissimo abbati sancto Benedicto exhibeatur honor, adiuncto sibi socio Simeone monacho, eremita et diacono. Mantuanus episcopus nouam ibi consecrabit  ecclesiam, cui uolumus ut exhibeas honorificentiam, scilicet interesse te uolumus huic consecrationi et huius corporis eleuationi, et altare in eius honore consecretur, quem Deus summa uirtutum clarificauit dignitate.



XCII. S. Leo clerum et populum Auximanum docet anathematizandos eos esse qui sequantur illam »peruersam et prorsus exsecrabilem quarumdam plebium consuetudinem, ut uidelicet, suo defuncto episcopo, domum episcopi hostiliter irrumpentes inuadant, facultates eius diripiant, prediorum domos incendant, uites insuper et arbusta, bestiali immaniores feritate succidant.« 

[uide inter Opera B. Petri Damiani, Patrologie tom. CXLIu, col. 347.]



XCIII. S. Leo Petri Domiani librum  »contra quadrimodam carnalis contagionis pollutionem« collaudat. 


[uide Petrum Damianum, Opp., Patrologie tom. CXLu, col. 159.]



XCIu. S. Leo Petri Damiani eremum »que dicitur Ocri, in Saxena uidelicet territorio constitutam, priuilegiis ornat.« 

[uide Patrologie tom. CXLu, col. 15.]



XCu. S. Leo IX facultatem dat Berardo abbati Farfensi aduocandi quemcunque episcopum uoluerit ad consecrandum Farfense templum. 
[Muratori Script. Rer. Ital. II, II, 620.]


LEO episcopus, seruus seruorum Dei, BERARDO abbati Sancte Marie de Farfa salutem et apostolicam benedictionem.

Petitiones tuas iustas adimplere non denegamus. Itaque tibi auctoritate nostra liceat conquirere episcopum, qui tibi tuam consecret ecclesiam, undecunque uolueris. Caue tamen ne sit Simoniacus.



XCuI. S. Leonis IX bulla pro parthenone S. Laurentii in Alsatia. 
[Mabill. Annal., ord. S. Bened. Iu, 736.]

LEO episcopus, seruus seruorum Dei, ecclesie, in  loco qui dicitur Hesse posite, in honore sancte Dei Genitricis Marie, et in memoria sanctorum Martini confessoris, et Laurentii leuite gloriosi et igne purgatorio assati martyris, dedicate, et per eam Seberge [f., Gerberge] abbatisse nepti nostre, et post eam successuris inibi Dei ancillis in perpetuum.

Martinus, hic pauper et modicus, quo celum diuites ingrediamur dulciter monet, ut sibi suisque amicabiliter seruiamus. Assatus ut piscis, Laurentius, quemadmodum ipse dicit, suauem gloriam promeruit, ita et nos sibi suoque Domino nostro Iesu Christo uult per multos labores inseruire, ut sic digni efficiamur operarii sua mercede. Hac unius leni mansuetudine, et alterius aspersa impulsione commoniti,  quod solemus et debemus, etiam huic ecclesie confirmationem nostri priuilegii gratis concedimus pro sanctorum debita ueneratione et parentum nostrorum, inibi in Christo quiescentium, memoriali ac precordiali deuotione. Tegit enim martyr patrueles nostros comites, Mathiridum et bone memorie Gerhardum, eiusque uxorem, deuotam famulam Deo, Cunisam, et cordis nostri, dum uixit, dulce solamen, fratrem nostrum Hugonem. Et quia suus mitis confessor cuiuscunque sanctorum sibi uindicauit corpora, non se elonget, eorum precibus exigentibus. uel alienet ab animarum apud Deum obtinenda uenia, ut sub cuius protectione uixerunt, tuitione propitia per eum eterna promereantur gaudia. Confirmamusque eidem loco illa que nominati eidem, uel  alii parentes nostri, contulerunt bona, et quecunque concessit iam illuc uel in perpetuum concessura est quelibet Deo fidelis persona. Et ut nouerint omnes quantum honorem huic loco semper optauerimus, iustis precibus domne Mathildis et filii eius Henrici, nostri quondam nepotis, altaria in ipsa ecclesia tria nos ipsi dedicauimus. Quod quia eminentius altiusque pre ceteris est constitutum, decreuimus etiam illud magnificentius speciali honore glorificandum, ut nemo ibi celebret missam, nisi archiepiscopus, uel episcopus ipsius diecesis, uel idonei ipsius ecclesie hebdomadarii. Si quis autem alia persona orationis uel alicuius negotii superuenerit causa, ad idem altare, ut missarum solemnia exsequatur, non presumat accedere, nisi de abbatisse uel aliarum  sanctimonialium consensu et licentia. Celebretur etiam dedicatio ab omnibus loci eiusdem incolis, uII Kal. Decembris.

Ut autem probabile testimonium huic ecclesie ab omnibus de bonis suis adhibeatur, nomina ipsorum honorum uel prediorum, que modo libere habet, fideliter subscribi fecimus; hec autem sunt: In ciuitate Metensi tria curtilia, ecclesia de Albertorf integra cum conductu, et medietas eiusdem uille; Landeldingen datus a Beselmo, apud Nunhirchen mansus cum lacu piscatorio datus a Trusingo, apud uolteringen forestus a Bezolino datus; ecclesia tota de Steinsilide cum conductu et omni integritate. Ad curiam hospitii et hominibus suscipiendis pertinet uolfresingen et apud Halbessurt molendinum et  mansus unus, et apud Terolnesheim uinea duas carratas uini solum per annum. Ad abbatiam autem ipsam, sicut et alia predicta, pertinet etiam quarta pars ecclesie apud Sitterfdorff, et tertia pars telonei apud Sarburg; ecclesia Monheim tota cum conductu et omni integritate, et quarta pars eiusdem uille; medietas uille que dicitur Meingeringem, et ecclesia cum conductu et tertia pars decime. Sacerdosque illius ecclesie omni anno in Natali Domini triginta nummos pro eulogiis persoluit abbatisse. Ecclesia Berthingen tota cum conductu et omni integritate, et medietas uille eiusdem ecclesie Igolingen cum conductu et uilla, ex toto data per manus Mathildis dilecte uxoris fratris nostri Hugonis predicti, et  filii eius Henrici; moneta apud Hesse cum totius mercati utilitate; quarta pars ecclesie de Tesselingen cum conductu et omni integritate; ecclesia de Belnoylre tota cum conductu et omni integritate. De hac ecclesia quinque solidi omni anno persoluuntur. Ecclesia Malscheidt tota cum conductu et omnibus ad Christianitatem pertinentibus. De hac etiam quinque solidi omni anno persoluuntur. Ecclesia Elbersmytre tota cum conductu et omni integritate. De hac etiam quinque solidi omni anno persoluentur. Ecclesia Bettelingen tota cum conductu et uilla ex toto et omni integritate. De hac etiam omni anno duo solidi persoluentur. Apud Rodesheim tres partes  decime ecclesie inferioris, et ipsa ecclesia cum conductu et omnibus ibidem ad Christianitatem pertinentibus. De Dreheim, omni anno, sex carrate uini ad cellarium monialium dantur, et in festo sancti Martini decem solidi ibi persoluuntur, absque aliis beneficiis que inibi sunt posita. Apud uillas Bosseringen, Schalhembach, Olba, Richenhofem, prata, agri, curie non modice. De familia autem ecclesie, ac sue catholice fidei et honeste religionis, pater noster Hugo, iustus in eisdem bonis aduocatus et heres, hanc constituit concordiam ut inuicem se in legali matrimonio, secundum suam conditionem, coniungendi, liberam habeant licentiam: ita ut, si ex illa coniunctione numerosa proles procreata fuerit, equaliter diuidatur ecclesie et heredi.  Si autem non procreatum fuerit inde nisi unum cuiusque sexus mancipium, pro speciali sua reuerentia habeat ecclesia. Quod et nos confirmamus, atque in perpetuum taliter permanere stabilimus, necnon et omnia ad ipsam ecclesiam pertinentia, stabilia et firma, et nullo modo uiolanda, hac nostre preceptionis pagina corroboramus, et nichil horum, neque imperator, neque rex, neque dux, neque marchio, neque comes, neque uicecomes, neque aduocatus, neque aliquis heres, et neque archiepiscopus, neque episcopus, uel aliqui ecclesiastici ordinis, seu mundane conditionis, magna paruaque persona infringere, uel minuere aut inuadere presumat; si autem aliquis presumpserit, liberam habeat licentiam adeundi auctoritatem apostolicam. uiolatorem ergo huius  precepti, Martinus pius, nisi resipuerit, non defendat, Laurentius, lesus in illum, iratus insurgat, sitque omnibus sociis ingratus, atque diuinum anathema sustineat; conseruatorem uero diuina gratia circumueniat, et apostolica benedictio conseruet et muniat



XCuII. S. Leo IX confirmat fundationem abbatie S. Ioannis Baptiste Florinensis pro monachis Benedictinis in diecesi Leodiensi, haud pridem institute per Gerardum Florinensem toparcham, dein Cameracensem episcopum. 
[Mireus Opp. diplom. Iu, 4.]

LEO episcopus, seruus seruorum Dei, Ecclesie S. Ioannis Baptiste, et per eam GONISONI abbati ac  eius successoribus in loco qui dicitur Florinas, salutem et apostolicam benedictionem.

Conuenit apostolico regimini ut in omnibus prudenter ecclesiastico prouideatur honori. Quapropter, Gon so abba, in Christo dilecte fili, in quo, quia suum pleniter honorem monastica obtinet religio, mihi bene complacuit, firmum de bonis ecclesie tue, id quidem summopere postulanti, concedimus priuilegium, quod uidelicet, ob mutuam petentis et donantis beneuolentiam, anime tue simul ac nostre apud Dominum salutem obtineat et gloriam.

Paterna pietate benignum assensum prebuimus Cameracensis episcopi uenerabilis Gerardi  iustis  precibus, ut, quia ipse prefatam sumptu tuo et de rebus propriis cum fratre Godefrido construxit et donauit ecclesiam; hanc a nobis mereatur recipere gratiam. Annuimus, inquam, uoluntarie, et sibi et tibi, frater carissime; et uos quidem, quos apud alios commendat etas et exterius reuerenda canities, mihi gratos fecit moralitas interior et inuiolabilis fides. Memores etiam in hac tua petitione fuimus fratris tui domini Wasonis, Tungrensis Ecclesie uigilantissimi pastoris, qui, dum uixit, equitatis norma, catholice religionis, canonice simul honestatis semper fuit regula.

Hanc igitur nostre preceptionis paginam fieri iussimus, statuentes apostolica censura, ut nichil horum que prefato monasterio a quibuscunque  fidelibus concessa uel concedenda sunt in perpetuum, aliquis temerario ausu infringere uel imminuere audeat, ne, dum precursorem et Baptistam Domini offenderit, quo inter natos mulierum maior nullus surrexit, Dei omnipotentis iram incautus incurrat.

Datum . . . . . .



XCuIII. Epistola seu breue S. Leonis IX, pro cemeterio prioratus Sancti Orientii Cluniacensis ordinis. 

LEO episcopus, seruus seruorum Dei, RAIMUNDO archiepiscopo Ausciensi, salutem et apostolicam benedictionem.

Peruenit ad aures nostras clamor monachorum  Sancti Orientii commorantium in suburbio ciuitatis, pro iniuria quam loco illorum inferre niteris de cemeterio extra usum antique consuetudinis: non enim meliores sumus quam patres nostri. Quapropter tibi mandamus atque sub auctoritate Dei et sancti Petri et nostra precipimus ut predictum monasterium nouis legibus et inauditis consuetudinibus in nullo infestes, in nullo molestes, tam in cemeterio quam in aliis rebus ad ipsum locum pertinentibus. Decernimus itaque canonica et apostolica auctoritate ut nulla ecclesia terminos statutos a Patribus au eat transire. Unde uos admonere uolumus et precipimus ut quod usque modo non habuistis, nec intra urbem, nec extra, uobis iniuste uindicetis. Scilicet sicut fuit cemeterium temporibus antecessorum uestrorum,  ita permaneat in seculum in futurum.



XCIX. S. Leo IX confirmat fundationem percelebris abbatie S. Marie apud Santones. 
[Gall. Christ. II, Instrum., 481.]

Rectore omnium ordinante Deo, LEO ego, Romane sedis papa.

Innotescat uolo omnibus catholice Ecclesie cultoribus quod Goffridus, comes Andegauensis, et Agnes comitissa locum S. Marie Sanctonensis cenabii, quod monachabus inibi sub beati Benedicti regula degentibus Deo deuote fundauerunt, nostra  auctoritate confirmari et auctorizari postulauerunt et nostri regiminis tuitione confortari deprecati sunt, quorum petitioni assensum prebentes confirmamus et constitutionis tante locum liberali, ut deprecati sunt, iure sub nostra defensione suscipimus. Unde omnes Dei fideles caritatiue submonemus ne tantum opus disturbare et dissipare Dei seruitium uel Deo deuotas patiantur. Quod si aliquis huic diuino operi insidiari presumpserit, concessa uel concedenda calumniando et deuastando, iram perpetue damnationis incurrat, et S. Dei Genitricis omniumque Sanctorum accusationem non euadat, et nostrum anathema, quantum Dei iudicio traditum nobis est, apostolica etiam auctoritate concessum Dei inimicum dare in interitum, in eternum damnum  sentiat. Huius uero conscriptionis chartam, ut firmiorem obtineat uigorem, sigilli nostri impressione signari curauimus.



C. S. Leonis IX epistola ad Michelem Constantinopolitanum patriarcham, aduersus eius et Leonis Acridani episcopi inauditas presumptiones et nimias uanitates  .

LEO episcopus, seruus seruorum Dei, MICHAELI Constantinopolitano, et LEONI Acridano, episcopis.

I. In terra pax hominibus bone uoluntatis . Huiusmodi exordium docuit nos illud Dominicum: In quamcunque domum aut ciuitatem intraueritis, primum dicite: Pax huic domui; et si ibi fuerit filius pacis, requiescet super illum pax uestra; sin  autem, ad uos reuertetur . In pace etenim uocauit nos Deus , qui est pax nostra; qui fecit utraque unum, et ueniens euangelizauit pacem his qui longe, et his qui prope erant : et inter nonnulla dixit: Beati pacifici, quoniam filii Dei uocabuntur . Quorum pedes Deiloquus Isaias admiratus, proclamat: Quam speciosi pedes euangelizantium pacem!  Ad quam magnus Paulus contestando sic discipulos adhortatur: Pacem sequimini cum omnibus, et sanctimoniam, sine qua nemo uidebit Deum . Et: Si fieri potest, quod ex uobis est, cum omnibus hominibus pacem habentes . Et rursum: Pacem habete, et Deus dilectionis et pacis erit uobiscum . Nec immerito, dicente discipulis suis, imo omnibus  Christianis ipso Domino: Pacem relinquo uobis, pacem meam do uobis . Que utique quam germano et unanimi affectu, et indissolubilis federis nexu retinenda sit, hinc potest colligi quod eam, ultimam coheredibus et comparticipibus suis, uelut hereditario et perpetuo iure commendatam, sub testamento mox suo sanguine subscripto et pia morte confirmato reliquit, quasi diceret: Fratres et coheredes mei, relinquo uobis ex patrimonio nostro sortem, temporalem uidelicet pacem; quam si integram et incontaminatam in fine mihi representaueritis, meam sortem, pacem scilicet sempiternam, adiungo uobis. Nec his contentus, Patri  equalis, Patreque minor, pro hac ipsa Patrem sic deprecatur, ad Patrem suum, et Patrem nostrum, a quo nunquam discesserat, rediturus: Pater, quos dedisti mihi, uolo ut sint unum, sicut et nos unum sumus, et sint consummati in unum .

II. Sed ue mundo a scandalis , quia, cum pene omnes pagine diuine nos pariter inuitent ad bonum unitatis et pacis, quatenus cor unum et anima una sit nobis in eo qui unanimes in domo sua, que est catholica Ecclesia, habitare facit, exstitere tamen hactenus, et existunt miseri homines, sua, non que sunt Iesu Christi, querentes , per omnia militibus Dominum glorie crucifigentibus nequiores. Illi siquidem corruptibili tunice ipsius, quia inconsutilis et desuper  contexta erat per totum, pepercerunt, dicentes: Non scindamus eam , quadam utique reuerentia admirati et textricis diligentiam et operis elegantiam. Isti uero incorruptibili caritati eius, qua uniuit Ecclesiam, ut exhiberet sibi uestem gloriosam, non habentem maculam aut rugam, impias et sacrilegas manus ad discindendum crudeliter iniiciunt, linguas magniloquas et dolosas ad confodiendum illam exacuunt; nichili pendentes ineffabili et speciali artificio ceterne Deo Patri sapientie compactam et contextam, nec humano ingenio, seu philosophorum syllogismis aut argumentationibus consutam: Stulta enim mundi elegit Deus, ut confundat sapientes . Neque enim per rhetores  et sophistas collegit piscatores, sed per piscatores et simplices piscatus est sophistas et oratores, quia, sicut egregius Paulus dicit: Non est in sermone regnum Dei, sed in uirtute .

III. uerum erubescat et confundatur impia heresis, impudenter inhians sectioni atque diuisioni insecabilis et indiuisibilis unitatis, reclamante et repugnante non solum ipsius unitatis natura, sed etiam humane sapientie coniectura. Discedant ergo perfidi corui, milui, uultures, et quecunque laniatu uel morte aliena pascuntur aues. Sola columba ad arcam redeat et super caput Domini Iesu manens, totum corpus eius, quod est Ecclesia, uniat, infundat et repleat, unicamque columbam de diuerse professionis et nationis hominibus atque linguis  omnibus, quasi de diuersis membris efficiat, cui uoce Capitis, quod est ipse Christus, dicat: Una est columba mea, perfecta mea, immaculata mea . Que enim semper una uocatur, et est, nunquam diuiditur aut secatur; que semper perfecta, hoc est plena, nunquam minuitur aut euacuatur; que semper immaculata, nunquam corrumpitur aut maculatur. Quoniam, etsi nonnunquam ab ea plerique ita exerunt ut non reuertantur, non tamen eius unitas inde discinditur, aut perfectio minoratur, seu uirginitas uiolatur. Quandoquidem membra coruina ad hoc reuertuntur, ut suo corpori, a quo ad tempus uidebantur esse disiuncta, reincorporentur, et integerrima permaneat columba illa unica, cui se incorporatos et unitos falso gloriabantur. Et que  gemebat sub periculis in falsis fratribus, reuelata illorum exitu, per os beati Ioannis apostoli libere protestatur: Ex nobis exierunt, sed non erant ex nobis. Nam si fuissent ex nobis, permansissent utique nobiscum . Qui enim pectus columbe, uelut humores mali, solebant premere, et ad nauseam iugiter prouocare, alicuius accessionis uel occasionis impulsu egressi, uel eiecti, aut potius egesti, comprobantur eam releuare; atque bone ualetudinis statum sua discessione eidem reuocare. Quotquot autem exeunt redituri, omnino ab ea nequeunt auelli aut precidi; et si uidentur aliquandiu auulsi aut precisi, quia Nouit Deus qui sunt eius , per cuius predestinationem sunt intus sine errore, etiam qui putantur foris esse, et errare;  nec rapit quisquam de manu ipsius, quos iam prorsus raptos suspicabamur.

Iu. Sed ue hominum superbie et arrogantie [ignorantie], qui membra Antichristi, et precursores eius effecti, qui est rex super uniuersos filios superbie, non cessant zizaniorum pestes in medium tritici spargere, et messem, cui celeste preparatur horreum, quantum in eis est, atterere. De quorum periculoso tempore dilectus Domini uirgo Ioannes uoluit nos instruere: Filioli, inquiens, nouissima hora est, et sicut audistis quia Antichristus uenit, nunc autem Antichristi multi facti sunt  Hec nouissima hora a primo aduentu Saluatoris incepta, usque ad secundum eius aduentum est protendenda. Que quot Antichristos iam habuerit  aut detexerit, dicere quis poterit? De quibus et Doctor gentium, mirabilis Paulus, Ephesiis in Actibus apostolorum ait: Ego scio quoniam intrabunt post discessionem meam lupi graues in uos, non parcentes gregi; et ex uobis ipsis exsurgent uiri loquentes peruersa, uti abducant discipulos post se . Sed, o Domine Iesu, peruigil Pastor, et Leo de tribu Iuda, qui, secundum Psalmistam, super aspidem et basiliscum ambulas, et conculcas leonem et draconem , iam in fine seculorum oues pascue tue, uariis insidiis et rabie innumerabilium luporum hactenus fessas, miseranter attende, et increpa feras arundinis , que seuiunt, et dentibus frendunt super humilitatem Ecclesie tue,  fulti et protecti arundineto, id est, mundana potestate, exterius quidem nitida, sed interius uacua, ubi, sicut ab beatum Iob diuina uoce dicitur: Non solum omnes bestie agri ludunt , cuncta scilicet turba malignorum spirituum secundum libitum suum debacchatur, uerum etiam Behemot, eorum utique princeps, ibidem sub umbra dormit in secreto calami et locis humentibus, cum sine aliqua inquietudine uel contradictione in superborum et lubricorum cordibus requiescit securus. Catholica uero Ecclesia promissiones tuas retinens, Domine, quotidie gaudet compleri in doctoribus suis illud Sapientie: Fulgebunt iusti, et tanquam scintille in arundineto discurrent , atque uento agitatas arundines comburent. Tunc fere  arundinis pariter interient, in quibus est congregatio taurorum , cetus uidelicet heresiarcharum ceruicoso ducatu post se trahentium uaccas, id est, lasciuas animas populorum, ut qui probati sunt argento, excludantur, scilicet perfecti in eloquiis diuinis et stabiles in fide appareant, emineant uel manifestentur. Argento quippe eloquia diuina significantur, ut idem Psalmista testatur: Eloquia Domini, eloquia casta, argentum igne examinatum . Per exclusionem autem, argentum uel aurum quodam artificio subrigitur, eleuatur et exprimitur, ut repente uideatur respersum, et insignitum decenti figuratione diuersorum florum aut imaginum, quod prius humile iacebat et planum. Quod totum breuius et clarius sic eloquitur magnus  Paulus: Oportet hereses esse, ut qui probati sunt, manifesti fiant in uobis . Sed, o maligna heresis, non inde tibi blandiaris, quod ab Apostolo, Oportet hereses esse, audieris. Etenim in sancto Euangelio Dominus noster dicit: Necesse est ut ueniant scandala; uerumtamen ue homini per quem scandalum uenit!  Nempe non est frustra in fornace aurificis palea, quia aurum non purgatur, si palea non uratur.

u. Hec et alia similia his cum pene omnes sacri eloquii pagine contra impudentem uesaniam hereticorum concrepent, uehementer obstupescimus, et lacrymis caritatis plangimus, sic edormisse Ecclesie sacerdotes, quatenus qui Dei debuerant esse adiutores, non exhorreant eorum fieri sequaces quorum  memoriam cum sonitu periisse, et ciuitates destructas uident. Inde est totum illud, quod tandem cum indicibili contritione et gemitu cordis ac corporis effundimus, in quo omnia uiscera catholice matris concutiuntur, in quo omnes sensus Christianorum obtunduntur, in quo disciplina ecclesiastica et sanctorum uigor canonum confunditur ac calcatur, quia tu, carissime nobis, et adhuc dicende in Christo frater et antistes Constantinopolitane, tuque Leo Acridane, dicimini apostolicam et Latinam Ecclesiam noua presumptione, atque incredibili audacia, nec auditam nec conuictam palam damnasse, pro eo maxime quod de azymis audeat commemorationem Dominice passionis celebrare. Ecce incauta  reprehensio uestra, ecce non bona gloriatio uestra, quando ponitis in celum os uestrum, cum lingua uestra transiens in terra, humanis argumentationibus et coniecturis antiquam fidem confodere ac subuertere moliatur. Ecce, nisi quantocius resipiscatis, incorporati et annumerati, quod absit! eritis in illa cauda draconis, qua tertiam partem stellarum celi traxit, et in terram misit. Ecce iam post mille ac ferme uiginti a passione Saluatoris nostri annos, incipit per uos discere Romana Ecclesia qualiter memoria passionis eiusdem sit recolenda, quasi nil ei contulerit presentia, conuersatio et diuturna institutio, seu, qua clarificauit Deum, mors pretiosa illius uenerabilis senis, cui specialiter Christus Filius Dei uiui dicit: Beatus es, Simon Bar-lona, quia caro et  sanguis non reuelauit tibi, sed Pater meus qui est in celis .

uI. Non ergo perpenditis quanta impudentia dicatur Pater, qui est in celis, abscondisse a principe apostolorum, Petro, cultum, siue ritum uisibilis sacrificii, per dispensationem Unigeniti sui, cui per semetipsum plenissime reuelare dignatus est illud ineffabile arcanum inuisibilis diuinitatis eiusdem Filii sui. Et cui non per angelum, nec per prophetam, sed proprio ore, ipse Dominus angelorum et prophetarum sic repromittit in sequentibus: Et ego dico tibi, quia tu es Petrus, et super hanc petram edificabo Ecclesiam meam , illius capiti uos satagitis subtrahere Christum Iesum, preter quem nemo potest uniuersali Ecclesie aliud ponere fundamentum  . Quod utique deuotissimus ille Petrus non solum uiuens, sed etiam moriens demonstrauit, quando nimia humilitate et congrua significatione se crucifigi deorsum uerso capite petiuit; profecto diuina inspiratione prefigurans sese esse primum et quadrum lapidem in fundamento, quod est Christus iehsu, compaginatum, coherentem atque connexum; qui, utpote superpositus angulari lapidi, totum pondus ecclesiastice fabrice incorruptibili soliditate sufferret, ac proprii capitis suppositione omnia membra corporis Christi per aptas et naturales compages, usque ad consummationem seculi, quasi usque ad pedes crescentia, inflexibili collo ad celos sustolleret.

uII. Taliter sancta Ecclesia super petram, id est  Christum et super Petrum, uel Cepham filium Ioannis, qui prius Simon dicebatur, edificata, quia inferi portis, disputationibus scilicet hereticorum, que uanos ad interitum introducunt, nullatenus foret superanda. Sic pollicetur ipsa ueritas, per quam sunt uera, quecunque sunt uera: Porte inferi non preualebunt aduersus eam . Cuius promissionis effectum se precibus impetrasse a Patre idem Filius protestatur, dicendo ad Patrem: Simon, ecce Satanas expetiuit uos, ut cribraret sicut triticum. Ego autem rogaui pro te, ut non deficiat fides tua; et tu aliquando conuersus confirma fratres tuos . Erit ergo quisquam tante dementie qui orationem illius, cuius uelle est posse, audeat in aliquo  uacuam putare? Nonne a sede principis apostolorum, Romana uidelicet Ecclesia, tam per eumdem Petrum quam per successores suos, reprobata et conuicta, atque expugnata sunt omnium hereticorum commenta, et fratrum corda in fide Petri, que hactenus nec defecit, nec usque in finem deficiet, sunt confirmata?

uIII. Preterimus nominatim replicare nonaginta et eo amplius hereses ab Orientis partibus, uel ab ipsis Grecis, diuerso tempore ex diuerso errore ad corrumpendam uirginitatem catholice Ecclesie matris emergentes. Dicendum uidetur, ex parte, quantas Constantinopolitana Ecclesia per presules suos suscitauerit pestes, quas uiriliter expugnauit, protriuit, et suffocauit Romana et apostolica sedes. Ecce Eusebius  Nicomediensis episcopus, sedis Constantinopolitane inuasor, et signifer maledicti Arii exstitit. Quartus Macedonius heresiarcha, suffocator antecessoris sui beati Pauli, blasphemator Spiritus sancti, tortor Christianorum, et usque ad mortem persecutor, et alter Iulianus, charactere in frontibus notando catholicos. Hec et alia mala, tam ipse quam sui sequaces, per omnes Orientis urbes, et maxime Constantinopoli, agebat, cum Hesperie partes ab hac tempestate immote manerent, teste uestro historiographo Socrate . Quintus Eudoxius Arianus inuasor sedis, et ordinator Eunomii heretici, dicens Patrem , quod nullum colat; Filium , quod Patrem colat. Sextus Demophilus, ipse Arianus. Nonus Maximus, Cynicus  et Apollinarista. Decimus Nectarius uir sanctus, ordinatus a sancta Constantipolitana synodo prima; de quo, cum sancti Patres Damaso pape et suis cepiscopis scripsissent, dixerunt: »Constantinopolitane urbis nouellam, ut ita dicamus, Ecclesiam uelut ex ore leonis, hereticis suffossam blasphemiis, abstraximus:« teste Theodoreto uestro historiographo . Sed non inde omnino suffocatus est ille ueternosus basiliscus et uenenosus; quia successor huius Ioannes Chrysostomus ab ingrata Ecclesia bis est depositus, et in exsilio defunctus. Cuius depositionem non ferentes occidentales episcopi, id est Latini, ab Orientalium communione sunt segregati. Huius successor Arsacius  manu militari in Ioannitas deseuiit, in sequaces uidelicet beati Ioannis. Iam quintus decimus in catalogo Nestorius heresiarcha exstitit, qui spiritu diaboli plenus, inter alias sue peruersitatis blasphemias, tale uirus euomuit: »Dei genitricem Mariam nullus appellet; Maria enim homo fuit, et Deum ab homine generari nimis impossibile est.« Qui etiam duas personas in Deo Christo mentitus est. Hinc septimus decimus Flauianus beatus presul martyrio coronatus postea, quia damnauit Eutychen abbatem, unam substantiam uel naturam in Christo asserentem. Propter quod beatissime memorie domino papa Leone et Marciano Christianissimo imperatore factum est Chalcedonense concilium sexcentorum triginta pontificum. Quid dicemus de Acacio accusatore,  et restitutore Petri Alexandrini episcopi, per quos plurima homicidia exstiterunt, nisi quod a sanctissimo Gelasio papa in perpetuum fuere ambo damnati cum Ioanne successore et defensore Acacii?  Post quos Anthimus Eutychianus hereticus per presentem papam Agapetum in ipsa Constantinopoli est depositus  Eutychius autem, quia dogmatizabat humanum corpus in resurrectione impalbabile futurum et uento ereque subtilius, a beato Gregorio tunc diacono ita est conuictus, ut in presentia pie memorie Tiberii imperatoris codices dogmatis eius iustis flammis traderentur.

IX. Successit quoque huic Ioannes, cuius superbiam, quamuis uniuersus mundus capere nequiuerit,  angustus tamen cespes post non multum temporis compressit. Hic nimie uanitatis nouum nomen primus sibi usurpauit, ubi se a cunctis ecumenicum patriarcham, id est uniuersalem, et dici et scribi debere decreuit. Pro qua utique presumptione a beatis pontificibus Pelagio et Gregorio digna perculsus est excommunicatione. Cuius contagii macula adhuc uobis cum ipsa maledictione sic adhesit ut nunc quoque uos ipsos ecumenicos patriarchas et appellare et scribere non timeatis. Et certe nomen istud a sanctis Patribus in Chalcedonensi synodo, ob reuerentiam S. Romane et apostolice sedis, sanctissimo decessori nostro Leoni pape, et preclarissimo doctori, successoribusque eius fuit oblatum, sed nec ab illo, nec ab ullo successorum  ipsius constat hactenus receptum. Et cui post Christum Iesum hoc nomen magis poterat aptari quam successoribus Petri? Sed imitanda humilitas reuerendorum pontificum, attendens quod ipse princeps apostolorum non inueniatur dictus uniuersalis apostolus, et superbum refutauit uocabulum penitus, quo uidebatur par dignitas subtrahi cunctis per orbem presulibus, dum uni ex toto arrogaretur, tanquam singuli dicerent uerbis et factis, quod magister eorum et primus crucifigendus inquit: »Non sum dignus caput sursum ponere, sed declinare uultum in terram.« uestra ergo fraternitas uideat quanta apud se proteruia tumeat, que nec oblatum sibi a quoquam, nec concessum, sed potius denegatum, et sub anathematis interpositione ab apostolica  et prima sede, et a sanctis atque orthodoxis Patribus interdictum superstitiosum uocabulum, tante obstinationis contumacia, per quadringentos iam a beatissimo papa Gregorio et amplius annos, usurpare non cessat: et qualiter, exemplo Domini nostri Iesu Christi et suorum, parati estis pro fratribus animas ponere, qui per tot tempora noluistis saltem inane nomen, et totius Ecclesie unitatem sua insolentia scandalizans deponere? et quid effecit in uestris mentibus toties declamata in auribus illa gloriosi Apostoli professio, qui dicit: Quis scandalizatur, et ego non uror?  qui non solum pro scandalo aliorum non urimini. sed etiam scandalo uestro quotidie uritis Ecclesiam Dei?

 X. Sed ut ad reliquos decessores uestros reuertamur, quid de Pyrrho episcopo, imo heresiarche Macarii Antiocheni sequace dicetur? qui ueniens Romam scripto anathematizauit omnia que ipse et decessores sui contra fidem catholicam et apostolice sedis senserant? Sed quantocius ad uomitum reuersus, a papa Theodoro est damnatus, et successor eius Paulus, quod ab eodem Romano pontifice monitus et increpatus non resipuit, quando, uelut simulacrum aut phantasma aliquod insensibile Dominum nostrum Iesum Christum arbitratus, nec unam, nec duas uoluntates uet operationes in eodem fuisse diffiniuit, et altare Latinorum et legatorum. Romane Ecclesie, quod nemo hereticorum ante cum presumpserat, subuertit. Ad cuius  abiem, qua seuiebat in catholicos, destruendam, sanctissimus papa Martinus, collectis centum et quinque episcopis, damnauit Cyrum Alexandrinum, Sergium, Pyrrhum, et Paulum, Constantinopolitanos episcopos. In qua utique uesania nec uos istis modo temporibus inferiores illo uestro Paulo, summam et apostolicam sedem, cunctosque institutionis eius fidissimos obseruatores anathemate damnatis; incauta, impudenti arrogantia adeo cecati, ut non animaduertatis quid, et qui faciatis, et cui. Illi nempe facitis preiudicium, de qua nec uobis, nec cuilibet mortalium licet facere iudicium, beatissimo et apostolico pontifice Siluestro diuinitus decernente, spiritualique eius filio Constantino, religiosissimo Augusto, cum uniuersa synodo Nicena approbante  ac subscribente ut summa sedes a nemine iudicetur; inuiolabiliter et inconcusse sibi conseruato illo priuilegio, quod idem princeps quarto baptismatis sui die deuotus contulit pontifici Romano, scilicet ut in toto orbe sacerdotes ita hunc caput habeant, sicut omnes iudices, regem. Quorum semper omni mundo reuerendam sententiam, sicut ueraciter diuina inspiratione promulgatam, amplexe relique uniuersales synodi, id est Constantinopolitana prima, consensu pii Augusti et religiosi maioris Theodosii, Ephesina prima, sub Iuniore Theodosio, filio Archadii, Chalcedonensis, sub imperio diue memorie Marciani, tertia Constantinopolitana, rogatu et consensu Iunioris Constantini, unanimi uoluntate, concordique uerbo et scripto confirmauere sanctam  Romanam et apostolicam sedem, post Dominum Iesum, caput esse omnium Ecclesiarum Dei, et hoc debere credi, confiteri et scribi ab omnibus ueneratoribus Niceni concilii cuius statutorum usque ad unum iota contemptoribus districtum anathema cautum est a quinque prefatis, et cunctis sanctorum Patrum synodis subsequentibus.

XI. Sic, iuxta Sapientem, lapis missus non pergit ad celum , et maledictum, frustra prolatum, reuertitur in auctorem suum : sic, iuxta uulgi prouerbium, qui supra caput suum spuere conatur, quantocius in faciem illius sputum relabitur: Sic nobis maledictum pro maledicto non reddentibus, sed cum Psalmista, aduersum nos peccatore  consistente, custodiam ori nostro iam diu ponentibus , per tumorem uestrum incurristis, quod dolemus, quia preiudicium faciendo summe sedi, de qua nec iudicium licet facere cuiquam hominum, anathema accepistis ab uniuersis Patribus omnium uenerabilium conciliorum. Quo indissolubiliter astringemini, si cor impenitens retinendo super tantam presumptionem, ab illo per uicarios ipsius non soluamini, cui specialiter dixit Christus, Filius Dei uiui: Quecunque solueris super terram, erunt soluta et in celis . Si conferamus uetera nouis, Balaam ille hariolus in hac parte cautior fuit uobis, qui, reuerens Deum, nec promissis, nec minis regis Moab ad maledicendum filiis Isrel flecti potuit: Quomodo, inquiens, maledicam  cui non maledixit Deus? aut quomodo etestabor quem Dominus non detestatur?  uos uero nec amor Dei et proximi, nec reuerentia diuinorum canonum, aut, sicut dicitur, orthodoxorum principum uestrorum prohibitio reuocat, quin publice maledicatis et detestemini genus electum, regale sacerdotium, gentemque sanctam .

XII. Quod quamuis omnibus Ecclesiis Christi, que unam catholicam in toto mundo efficiunt, a principe apostolorum, Petro sit uere dictum, nulli tamen uerius aptatur quam illi cui proprie presidet ipse qui celestis regni meruit gubernacula obtinere, Domino Iesu Christo sibi dicente: Tibi dabo claues regni celorum , et, in speciali potestate ligandi et soluendi, summi sacerdotii priuilegium.  At quoniam, attestante Salomone: Cor regis in manu Domini; quocunque uoluerit uertet illud : tantum apicem celestis dignitatis in beato Petro et in eius uicariis prudentissimus terrene monarchie princeps Constantinus intima consideratione reueritus, cunctos usque in finem seculi successuros cidem apostolo in Romana sede pontifices, per beatum Siluestrum non solum imperiali potestate et dignitate, uerum etiam infulis et ministris adornauit imperialibus, ualde indignum fore arbitratus terreno imperio subdi quos diuina maiestas prefecit celesti; cui equidem comparatum istud terrenum nichil est, nisi uanitas uanitatum, qua homines, obliti Domini Creatoris sui, intumescentes, mox detumescunt Et tamen imperialis celsitudo hoc totum quod potuit  effecit, quando tota deuotione quidquid a Domino acceperat, eidem in ministris suis reddidit. Ut enim uenerabilis Paulus docet: Non est potestas nisi a Deo: quecunque autem sunt, a Deo ordinata sunt . Quibus in terreni regni opportuna administratione non resistendum sic instruimur per ipsum principem apostolorum: Subiecti estote omni humane creature propter Deum; siue regi, quasi precellenti; siue ducibus, tanquam ab eo missis, ad uindictam malefactorum, laudem uero bonorum, quia sic est uoluntas Dei . Et post pauca: Deum timete, regem honorificate . Atque per coapostolum eius Paulum: Omnis anima potestatibus sublimioribus subdita sit Nam qui resistit potestati, Dei ordinationi  resistit. Qui autem resistunt, ipsi sibi damnationem acquirunt . Unde Sapientia in Prouerbiis intonat, dicens: Per me reges regnant, et principes iusta decernunt . Quod etiam sepe dictus Augustus Constantinus perspicacis anime uiuacita o deprehendit, et matri sue religiose Helene inter nonnulla sic rescripsit: »Qui moderatur secula, et disponit totius mundi suffragia, quibus alimur et sustentamur, per se quidem spirantia uiuificat, sed per pectora principum sua iura seculis dictat.«

XIII. His et aliis quamplurimis testimoniis, iam uobis satisfactum esse debuit de terreno et celesti imperio, imo de regali sacerdotio S. Romane et apostolice sedis, precipue super speciali eius dispositione in celis, si quoquo modo Christiani esse uel  dici optatis, et si ipsam Euangelii ueritatem aperte, quod absit! non impugnatis. Ad cuius tonitruum quisquis non expergiscitur, non dormit, sed omnino est mortuus, cui iam frustra ab hominibus clamabitur. Sed ne forte adhuc de terrena ipsius dominatione aliquis uobis dubietatis supersit scrupulus, neue leuiter suspicemini ineptis et anilibus fabulis sanctam Romanam sedem uelle sibi inconcussum honorem uindicare et defensare aliquatenus, pauca ex priuilegio, eiusdem Constantini manu cum cruce aurea super celestis clauigeri uenerabile corpus posito, ad medium proferemus, quibus fundetur ueritas et confundatur uanitas, ut omnia membra catholice matris cognoscant nos illius Petri discipline esse qui sic in Epistola sua ait de se: Non enim doctas fabulis  secuti, notam uobis fecimus Domini nostri Iesu Christi uirtutem, sed speculatores facti illius magnitudinis ; et nos uobis inculcare non tam relatu quolibet quam que ipso uisu et tactu comperta sunt. uel admoniti recognoscite quia idem gloriosus princeps in iam dicto priuilegio, post Christiane fidei claram perfectamque confessionem atque baptismatis sui enucleatam commendationem, specialem sancte Romane Ecclesie dignitatem sic promulgauit, dicens: »Utile iudicauimus, una cum omnibus nostris satrapis, et uniuerso senatu, optimatibus etiam et cuncto populo Romane glorie imperio subiacente, ut, sicut beatus Petrus in terris uicarius Filii Dei uidetur esse constitutus, ita etiam et pontifices ipsius principis apostolorum uice, principatus  potestatem, amplius quam terrene imperialis nostre serenitatis mansuetudo habere uidetur, concessam a nobis nostroque imperio obtineant, eligentes nobis ipsum principem apostolorum, uel eius uicarios, firmos apud Deum esse patronos. Et sicut nostra est terrena imperialis potentia, ita eius sacrosanctam Romanam Ecclesiam decreuimus ueneranter honorare, et amplius quam nostrum imperium terrenumque thronum sedem sacratissimam B. Petri gloriose exaltare, tribuentes ei potestatem et glorie dignitatem, atque uigorem et honorificentiam imperialem; atque decernentes sancimus ut principatum teneat, tam super quatuor sedes, Alexandrinam, Antiochenam, Hierosolymitanam ac Constantinopolitanam,  quamque etiam super omnes in uniuerso orbe terrarum Dei Ecclesias, et pontifex, qui, pro tempore, ipsius sacrosancte Romane Ecclesie exstiterit celsior et princeps cunctis sacerdotibus totius mundi existat, et eius iudicio, queque ad cultum Dei uel fidei Christianorum stabilitatem procuranda fuerint, disponantur. Iustum quippe est ut ibi lex sancta caput teneat principatus, ubi sanctarum legum institutor, Saluator noster, beatum Petrum apostolum obtinere precepit cathedram, ubi et crucis patibulum sustinens, beate mortis sumpsit poculum, suique Magistri et Domini imitator apparuit, et ibi gentes pro Christi nominis confessione colla flectant, ubi eorum doctor beatus Paulus apostolus pro Christo, extenso collo, martyrio est coronatus;  et illic usque in finem querant doctorem, ubi sanctorum doctorum quiescunt, corpora; et ibi, proni ac humo prostrati, celestis regis Dei et Saluatoris nostri Iesu Christi famulentur officio, ubi superbi terreni regis seruiebant imperio.« Et succincte commemorato suo studio et deuotione in construendis aliquot sanctorum basilicis et imperialium donationum magnificentia abundanter ditatis, ait: »Concedimus ipsis sanctis apostolis, dominis beatissimis Petro et Paulo, et per hos etiam beato Siluestro Patri nostro, summo pontifici, et uniuersali urbis Rome pape, et omnibus eius successoribus pontificibus, qui usque in finem mundi in sede beati Petri erunt sessuri, atque de presenti contradimus palatium imperit nostri Lateranense, quod omnibus in toto orbe terrarum  prefertur atque precellit palatiis: deinde diadema, uidelicet coronam capitis nostri, simulque phrygium, necnon et superhumerale, uidelicet lorum quod imperiale circumdare assolet collum; uerum etiam et chlamydem purpuream, atque tun cam coccineam, et omnia imperialia indumenta, sed et dignitatem imperialium presidentium equitum, conferentes ei etiam imperialia sceptra, simulque cuncta signa atque banda, etiam et diuersa ornamenta imperialia, et omnem processionem imperialis culminis et gloriam potestatis nostre. uiros etiam reuerendissimos clericos diuersi ordinis, eidem sacrosancte Romane Ecclesie seruientes illud culmen singularis potentie et precellentie habere sancimus, cuius amplissimus noster senatus uidetur gloria adornari,  id est, patricios atque consules effici, necnon et ceteris dignitatibus imperialibus eos promulgamus decorari. Et sicut imperialis exstat decorata militia, ita et clerum S. Romane Ecclesie ornari decernimus. Et quemadmodum imperialis potentia diuersis officiis, cubiculariorum nempe et ostiariorum, atque omnium excubitorum ornatur, ita et sanctam Romanam Ecclesiam decorari uolumus. Et ut amplissime pontificale decus prefulgeat, decernimus et hoc ut clerici eiusdem S. Romane Ecclesie mappulis et linteaminibus, id est candidissimo colore, decoratos equos equitent. Et sic noster senatus calceamentis utitur cum udonibus, id est candido linteamin illustratis, sic utantur et clerici; et ita celestia  sicut terrena, ad laudem Dei decorentur. Pre omnibus autem licentiam tribuentes, concedimus ipsi sanctissimo Patri nostro, Siluestro urbis Rome episcopo, et pape, et omnibus qui post cum in successu et perpetuis temporibus aduenerint, beatissimis pontificibus, pro honore et gloria Christi Dei nostri in eadem magna Dei catholica et apostolica Ecclesia, ex nostro indicto, quem placatus proprio consilio clericare uoluerit, et in numero religiosorum clericorum connumerare, nullum ex omnibus presumentem superbe agere.

XIu. »Decreuimus itaque et hoc, ut idem uenerabilis Pater noster, Siluester summus pontifex, uel omnes ei succedentes pontifices, diademate, uidelicet corona, quam ex capite nostro illi concessimus, ex  auro purissimo et geminis pretiosis uti debeant, et in capite ad laudem Dei pro honore beati Petri gestare. Ipse uero beatissimus papa super coronam clericatus, quam gerit ad gloriam beati Petri, omnino ipsa ex auro non est passus uti corona; phrygium autem candido nitore, splendidam resurrectionem Dominicam designatis, eius sacratissimo uertici manibus nostris imposuimus, et tenentes frenum equi ipsius, pro reuerentia beati Petri, stratoris illi officium exhibuimus, statuentes eodem phrygio omnes successores eius singulariter uti in processionibus, ad imitationem imperii nostri. Unde ut pontificalis apex non uilescat, sed magis quam terreni imperii dignitas et glorie potentia decoretur, ecce tam palatium nostrum, ut prelatum est, quam Romanam  urbem, et omnes Italie seu occidentalium regionum prouincias, loca et ciuitates, sepefato beatissimo pontifici, et Patri nostro Siluestro uniuersali pape contradentes atque relinquentes, ei uel successoribus ipsius pontificibus potestatem et ditionem firmam imperiali censura per hanc nostram diualem iussionem et pragmaticum constitutum decernimus disponenda, atque iuri sancte Romane Ecclesie concedimus permansura. Unde congruum prospeximus nostrum imperium et regni potestatem orientalibus transferri ac transmutari regionibus, et in Byzantie prouincie optimo loco nomini nostro ciuitatem edificari, et nostrum illic constitui imperium, quoniam ubi principatus sacerdotum et Christiane religionis caput ab Imperatore celesti  constitutum est, iustum non est ut illic terrenus imperator habeat potestatem. Hec uero omnia, que per hanc imperialem sacram et per alia diualia decreta statuimus atque confirmauimus, usque in finem mundi illibata et inconcussa permansura decernimus.« Deinde facta obtestatione, coram Deo uiuo et terribili eius iudicio, et imprecatione eterne condemnationis temeratori uel contemptori ipsius sui priuilegii, secutus idem uenerabilis Constantinus, ait: »Huius uero imperialis nostri decreti paginam propriis manibus roborantes, super uenerandum corpus B. Petri, principis apostolorum posuimus, ibique eidem Dei apostolo spondentes nos cuncta inuiolabiliter conseruare, et nostris successoribus  imperatoribus conseruanda in mandatis relinquere, Patri nostro Siluestro, summo pontifici et uniuersali pape, et per eum cunctis successoribus eius pontificibus, Domino Deo et Saluatore nostro Iesu Christo annuente, tradimus, feliciter atque perenniter possidenda.«

Xu. Tot ergo et talibus aliisque quamplurimis testimoniis subnixa non crubescit ueritas sed confutatur impudens uanitas. At nos hinc habentes testimonium maius Constantino. Qui, ut ait beatus euangelista Ioannes, de terra est, et de terra loquitur , uix ab homine testimonium accipimus, contenti testimonio illius qui de celo uenit, et super omnes est, et dicit: Tu es Petrus, et super hanc petram edificabo Ecclesiam meam, et norte  inferi non preualebunt aduersus eam. Et tibi dabo claues regni celorum. Et quodcunque ligaueris super terram, erit ligatum et in celis; et quodcunque solueris super terram, erit solutum et in celis . Qui etiam in catalogo apostolorum, instar cardinis, ab ipso Domino Iesu Christo primus positus, Petrus, id est Cephas, exstat cognominatus. Cui specialiter et nominatim, non tantum ante passionem suam, uerum et in ipsius articulo passionis, mox ut sui corporis et sanguinis mirabile mysterium agendum generaliter discipulis tradidit, tam oues se pastorum Pastore percusso, dispergendas, quam et usque in finem seculi ad unum ouile, et ad se unum pastorem colligendas commendando, ait: Simon, Simon, ecce Satanas expetiuit uos, ut cribraret sicut triticum;  ego autem rogaui pro te, ut non deficiat fides tua: et tu aliquando conuersus confirma fratres tuos . Ipsum quoque angelus per mulieres ad uidendam resurgentis Magistri gloriam nomine inuitauit, cum dixit: Dicite discipulis eius, et Petro, quia surrexit et ecce precedet uos in Galileam. Ibi eum uidebitis . Necnon eidem, ipsa die resurrectionis sue, pius et uerax Magister apparuit, quemadmodum uenerabilis euangelista Lucas nos instruit, dicens: Quia surrexit Dominus uere, et apparuit Simoni . Quam manifestationem soli Petro prius, deinde illi cum reliquis condiscipulis factam, gloriosus coapostolus eius Paulus declarat, ubi ad Corinthios sic scribit: Quia surrexit Christus tertia die secundum Scripturas,  et quia uisus est Cephe, et post hec undecim 

XuI. Instante quoque iam sue assumptionis gloria, ubi prandebat cum septem discipulis suis, Dominus amorem Petri erga se tertio inquisiuit, et terti confitenti, agnos et oues suas tertio pascere precepit, pro quibus qua morte clarificaturus esset Deum, in extensione manuum illius et precinctione futura eidem significauit. Qui nec mora, assumpto Domino, in medio centum et uiginti fratrum exsurgens, et profundos sanctissimi Psalmiste sensus edisserens, auctoritate sua apostolicum numerum, sorte annumerato Mathia, suppleuit, quem undenarium remanere nefas credidit. Quibus etiam pariter  misso Spiritu S. in uariis linguis, cum quidam stuperent admiratione, quidam deridentes inueterata cecitate dicerent musto plenos esse, Petrus uno S. Ielis testimonio  et ignaros instruxit, et incredulos destruxit. Deinde constanter improperata illis scelerata sua conspiratione aduersus Dominum et Christum eius, qua ipsum auctorem uite morte turpissima tunc condemnantes interfecerant clarissimis beati Dauid oraculis astruxit illius sanctam resurrectionem, et gloriosam ascensionem, et ab eo impresentiarum factam Spiritus sancti effusionem. Ita, compunctis Iudeis, primus apostolorum reis sanguinis Christi penitentiam indixit, et eorum protinus tria millia baptizauit .

 XuII. Hic solus, sicut doctiloquus euangelista Lucas testatur, dum qui dispersi fuerant pro persecutione facta sub Stephano, circumirent ciuitates, nemini loquentes uerbum uite, nisi solis Iudeis, orans in cenaculo, factus est in excessu mentis: et linteum omnibus terre quadrupedibus, et reptilibus, uolucribusque celi refertum, quatuor initiis submitti de celo uidit, sibique celitus dictum tertio: Surge, Petre, occide et manduca, et tertio ab eo responsum: Quia commune et immundum nunquam introiuit os meum; et tertio superna uoce repetitum: Quod Deus mundauit, tu ne commune dixeris ; sufficienter instructus a quatuor mundi partibus gentes, quondam immundas, in unitatem  fidei congregandas, sicque fide, mundatis eorum conscientiis, ab operibus mortuis, et occisa in eis pristina immunditia, cui seruire membra sua exhibuerant, Christo delectabiliter inuiscerandas tribus nuntiis in mysterio Trinitatis se inuitantibus; immanem aprum illum de silua gentium, Cornelium centurionem aggressus, non reluctantem occidit et comedit, quando aqua et Spiritu mundatum Ecclesie indidit. Cui, coadunatis ipsius domesticis et amicis, dum adhuc loqueretur, Spiritus sanctus cecidit super omnes qui audiebant uerbum, et erant loquentes linguis, et magnificantes Deum . Quod nulli Iudeorum, nec ipsis apostolis uspiam legitur concessum, ut Paracleti tantam plenitudinem acciperent priusquam baptismum. Nonne hinc iam luce  clarius constat Petrum primitus ad edificationem Ecclesie Christi Iudeos et gentiles attraxisse, et quasi duos parietes ex diuerso uenientes, per angularem lapidem Christum indissolubili caritatis glutine coniunxisse? Qui postea uidens messem multam, et operarios paucos, Paulum et Barnabam ab Antiochia predicatores omnibus nationibus destinauit; quibus strenue officio insudantibus dexteram societatis dedit, ut illi quidem in gentibus, ipse uero in circumcisione esset, sicut in Epistola ad Galatas ostenditur euidenter . Neque tamen, partito in eos onere, subtraxit se cepte uocationi gentium et cure, quam post Asiam ab Illyrico sentit tota Europa et Africa, precipueque mundi caput et  domina gentium Roma. Nam cum quidam pseudo-apostoli turbassent corda fratrum, dicentes eos debere circumcidi secundum legem Moysis, Paulusque et Barnabas Hierosolymam iissent, super hac questione consulturi, solus Petrus, sua auctoritate, circumcisionis onus atque ueteris legis iugum a ceruicibus discipulorum remouit, et gratiam Euangelii ad plenam salutem credentium sufficere censuit, dicens: Quare uultis imponere graue iugum super ceruices discipulorum, quod neque patres nostri, neque nos portare potuimus? sed per gratiam Domini Iesu Christi credimus saluari, quemadmodum et illi. uisum est enim Spiritui sancto et nobis, nichil oneris ultra uobis imponere . Qua utique responsione confirmatus Doctor gentium, Paulus, Galatis  protestatur: Si circumcidamini, Christus uobis nichil proderit .

XuIII. Sed et illud in ipso Petro nichilominus est animaduertendum quod sui corporis umbra infirmis conferebat optate sospitatis remedium. Quod nulli sanctorum constat hactenus concessum: nec ille, per quem Petrus potuit quidquid boni potuit, ex suo sanctissimo corpore aliquando cuiquam tale donum attribuit Sanctus sanctorum, sed suo Petro specialiter in magna significatione presentis et future Ecclesie hoc reseruauit priuilegium, scilicet quia ipse utriusque principalis rector existeret, utriusque statum in seipso portenderet, quatenus hec uisibilium et transiturorum sacramentorum secreta uirtute, quasi umbra sua, morbis animarum  in terra curatis, illam nobis adhuc inuisibilem ueritatis et beatitudinis solidam speciem, uelut solidum corpus, exhibeat in celis. Quarum differentiam breuiter Apostolus demonstrat: uidemus nunc, inquiens, per speculum in enigmate, tunc autem facie ad faciem. Nunc cognosco ex parte, tunc autem cognoscam, sicut et cognitus sum . Cui concordans Ioannes coapostolus suus ait: Charissimi, filii Dei sumus, et nondum apparuit quid erimus. Scimus quoniam, cum apparuerit, similes ei erimus, quoniam uidebimus eum sicuti est . Quod uero presens Ecclesia fide et spe saluatur, Paulus sic loquitur: Sine fide impossibile est placere Deo. Fides autem est sperandarum substantia rerum, argumentum non apparentium . Idem in alio  loco: Spe salui facti sumus; spes autem que uidetur, non est spes. Quod enim uidet quis, quid sperat?  Sic modo credendo et sperando, atque per patientiam exspectando quod non uidemus, fide et spe a peccatis liberati uidemus quia iustus ex fide uiuit. In futuro plenam beatitudinem in re uidebimus et possidebimus, qua per caritatem solam sine fastidio satiabimur, cum apparuerit gloria eius.

XIX. uerum uestra insolentia, nichili pendens talia, specialibus Christi ouibus claudere et interdicere non timet, in quibus temporaliter ad laudem Dei recubabant, ouilia: quas ipse non cessat inuitare et introducere ad sempiterne uite pascua; quas tantum ex omnibus sibi compatientes in crucis ultima pena  iam positus attendens, pro eisdem animam ponendo, cum gratiarum actione et piissima prece in ipsa emissione sui, beati spiritus Domino commendauit, dicens: Gratias tibi ago, Pastor bone, quia oues, quas tradidisti mihi compatiuntur mihi. Peto ergo ut participent mecum de gratia tua in sempiternum. Ergo preualebit illis portas uite obserare uel obstruere errorum clauiculis, seu sophismatum tendiculis quilibet inimicus, quas potestate, meritis et prece, reserat et pandit tantus amicus, cui porte inferi non preualebunt aliquatenus in celis terrisque prepotens ex ultimo desiderio anime sue, et uoluntate labiorum suorum a Domino, ad quem uos ibat, erit fraudatus? Absit!

 XX. Quapropter a tanta amentia iam resipiscue, et Latinos uere catholicos, atque maximi Petri famili riores discipulos institutionisque eius deuotiores sectatores, cessate subsannando azymitas uocare, aut ecclesias illis denegare, seu tormenta, sicut cepistis, inferre, si uultis nunc et semper pacem et portionem cum Petro habere. Cuius doctrinam et traditionem in Epistola ad Romanos, sapientibus et insipientibus debitor ille gentium Doctor, ad tertium celum et in paradisum raptus, sic per omnia commendat, dicens: Primum quidem gratias ago Deo meo per Iesum Christum pro omnibus uobis, quia fides uestra annuntiatur in uniuerso mundo . Ex cuius capituli occasione beatus et catholicus doctor Augustinus, in Latinaque lingua clarissimus,  atque noster Chrysostomus, ait: Fides ista, quam Romani habent, ipsa eademque est, et non alia, que in uniuerso mundo annuntiatur et creditur; que non solum in terra, sed et in celis predicatur; quia iehsu pacificauit per sanguinem suum non solum terrestria et inferna, sed et celestia . Et hoc est in uniuerso mundo fidem predicari, per quam omnis mundus sit subditus Deo. Sed Paulum audite subsequentem: Desidero uidere uos, ut aliquid impertiar uobis gratie spiritualis ad confirmandos uos . Qui ne putaretur uelle aliquid institutioni Petri addere uel demere, exposuit quid dixerit ad confirmandos uos: id est, simul consolari in uobis per eam, que inuicem est, fidem uestram  atque meam . Et in fine Epistole monens eos deuitare falsos fratres, et preter doctrinam quam ipsi acceperant, euntes, ait: Rogo uos, fratres, ut obseruetis eos qui dissensiones et offendicula, preter doctrinam quam uos didicistis, faciunt; et declinate ab illis. Huiuscemodi enim Christo Domino nostro non seruiunt, sed suo uentri; et per dulces sermones et benedictiones seducunt corda innocentium. uestra enim obedientia in omni loco diuulgata est. Caudeo igitur in uobis .

XXI. Ecce in totius Epistole serie non inuenitur magnus Paulus fidem Latinorum correxisse, nec uitia redarguisse; sed congratulatus fidei et conuersationi eorum. de perseuerantia commonuisse. cum non propter reprobam actionem, sed et ob ipsius  fidei citissimum naufragium in Grecos fuerit inuectus acerrime ab initio usque in finem prime ad Corinthios Epistole. Quod certe liquet in paucis uerbis, ubi ait: Fidelis Deus, per quem uocati estis in societatem Filii eius Iesu Christi Domini nostri. Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata; sitis autem perfecti in eodem sensu, et in eadem scientia. Significatum est enim mihi de uobis, fratres mei, ab his qui sunt Chles, quod contentiones sint inter uos. Hoc autem dico quod unusquisque uestrum dicit: Ego quidem sum Pauli, ego autem Apollo, ego uero Cephe, ego autem Christi. Diuisus est Christus?  Et ubi notauit eos ex arrogantia false et mundane sapientie subiunxit: Iam saturati estis, iam diuites facti estis, sine nobis regnatis; et utinam regnaretis, ut et nos uobiscum regnaremus!  Et inflationi eorum minatus uirgam, ait: Omnino auditur inter uos fornicatio, et talis fornicatio, qualis nec inter gentes, ita ut uxorem patris habeat quidam. Et uos inflati estis, et non magis luctum habuistis, ut tollatur de medio uestrum qui hoc opus fecit . Quibus expletis, admonuit eos secum epulari, non in fermento ueteri, quod totam massam corrumpit, sed in azymis sinceritatis et ueritatis .

XXII. Igitur istis et huiusmodi apostolicis sanctorumque Patrum dictis cum euidenter approbetur  Latinorum sincera obedientia, et plurimorum Grecorum improbetur corrupta insolentia, sunt adhuc plura his super hoc parti nostre fauentia, que, si liceret ad medium deducere, non solum excederent modum epistole, uerum etiam possent armaria onerare. Quapropter his omissis, caritatiue monemus, ne absentes sitis uobismetipsis; sed uos ante uos constituatis, uias predecessorum uestrorum et uestras sollicite consideretis, nec nos priuato amore palpetis, et in fratrum oculis festucam explorantes, in uestris trabem non uideatis. Recordamini illius nefande synodi, quam uoluerunt uocari septimam uestri heresiarche, quorum conspiratione, ipsius Domini nostri Iesu Christi et sanctorum reuerende imagines, aut flammis tradite, aut aquis sunt immerse,  picture uero ex parietibus basilicarum delete  . Quibus quamuis semper restiterit Romanorum pontificum auctoritas, pre cunctis tamen sanctissimi pape Nicolai ubiuis laudanda libertas, qui per legatos suos tam pro sacris imaginibus, quam pro depositione beati antistitis Ignatii, et substitutione Photii neophyti, ecclesiam agie Sophie clausit, donec sedis apostolice acquiesceret decretis.

XXIII. Absit autem ut uelimus credere quod publica fama non dubitat asserere, Constantinopolitane Ecclesie contigisse ut eunuchos, contra primum sancti Niceni concilii capitulum, passim promouendo, feminam in sede pontificum suorum sublimasset aliquando. Hoc tam abominabile scelus detestabileque  facinus, etsi enormitas ipsius uel horror fraternaque beneuolentia non permittit nos credere, considerata tamen incuria uestra erga sanctorum censuram canonum, quia eunuchos et aliqua parte corporis imminutos, non solum ad clericatum, sed ad pontificatum etiam indifferenter ac solemniter adhuc promouetis, fieri potuisse pensamus. Sed quid plura? Tot et tantis schismaticis et hereticis, catholicam atque apostolicam Ecclesiam aperte impugnantibus et discindere laborantibus, hactenus redundastis, ut Latina uel Occidentalis Ecclesia de uobis merito conqueri possit, uoce sponse dicens in Canticis canticorum: Filii matris mee pugnauerunt contra me . Et uere: nunquid enim Romana et apostolica  sedes, que per Euangelium genuit Latinam Ecclesiam in Occidente, mater non est Constantinopolitane Ecclesie in Oriente, quam per gloriosum filium suum Constantinum, et nobiles sapientesque Romanos, non tantum moribus, sed et muris studuit reparare? Quod si contradicitis, ad quid uestro imperatori Latine laudes, et in Ecclesia Grecis recitantur Latine lectiones? Utique ob reuerentiam illius matris, que iam cunctis paganorum crudelitatibus et diuersorum tormentorum questionibus uexata et impugnata, ac, uelut aurum, nimiis persecutorum flammis decocta, deliciosam filiam, uidelicet Ecclesiam Constantinopolitanam edidit.

XXIu. Et certe iam decima a Nerone in Christianos persecutio penitus refrixerat, iam omne mundane  insanie incendium sopitum erat, iam Roma adulta et longeua, in diuino cultu uictrix et coronata, alta pace triumphabat, iam innumerabilis utriusque sexus et diuerse etatis martyrum exercitus, nostris azymis saginatus, uniuersos idololatrie fregerat impetus, iam mundum, et ipsum mundi principem sub pedibus habebat, iam non solum ipsi nostre institutionis antistites, sed et ministri eorum, in quibus Laurentius ac uincentius, omni mundo stupente, deficientibus ipsis tormentis et tortoribus insultabant. Modo delicata filia in conclaui residens secura, deliciis, lasciuia, et longo otio dissoluta, nec ad campum rite agonizantium aliquando progressa, pia matre satagente et decertante pro ea, non erubescit aut ueretur primatum arrogare, materne  senectuti iam emerite derogare, nec effetum corpus eius laboribus et diebus, rugososque et minus ualidos artus, quondam torosos et ad prelia diuina exertos, saltem aliquo humanitatis respectu considerare, nullam reuerentiam reuerendis canis ipsius habere, sed ipsam puellari leuitate post innumerabiles triumphos ad recidiua bella aduersum semet prouocare, et cam solido perfectorum cibo priuatam, ad carnalium lac retrahere, quod contra usum nature, ex ipsis pubertatis sue mammis in Aegypto, sicut supra dictum est, toties confractis, conatur impudenter ori eius instillare.

XXu. Et unitam saltem uerum lac! Sed, proh dolor! non est lac, quo tenera fidelium paulatim nutriatur  infantia, ut ad solidam escam pertingat, sed quod Salomon cauendum denuntiat, dicens: Fili mi, si te lactauerint peccatores, ne acquiescas eis . Et: ue ei qui lactat amicum suum, et ducit eum uia non bona . Nec est aqua, de qua qui biberit, non sitiat ultra, quia fiet in eo fons aque salientis in uitam eternam, et flumina de uentre eius fluent aque uiue , sed potius aque furtiue de puteis, quos Palestini, lutum non aquam amantes, repleuerunt terra ; uel de cisternis dissipatis , seu fluminibus Aegypti et Babylonis, quibus distenditur uenter, et grauatus non repletur, sed exinanitur et intumescit , ut more hydropici tanto plus sitiat ad perniciem, quanto plus biberit. De quibus profecto Dominus per  Ieremiam contra quosdam conqueritur, dicens: Me dereliquerunt fontem aque uiue, et foderunt sibi cisternas, cisternas dissipatas, que continere non ualent aquas . Et post aliqua: Nunc quid tibi uis in uia Aegypti, ut bibas aquam turbidam? Aut quid tibi in uiis Assyriorum, ut bibas aquam fluminis?  Quas utique ne sitiamus idem uetat, dicens: Prohibe guttur tuum a siti . Hinc Salomon, quas aquas appetere, quasque debeamus uitare, demonstrans, ait: Bibe aquam de cisterna tua, et fluenta putei tui. Deriuentur fontes tui foras, et in plateis aquas tuas diuide. Habeto eas solus, nec sint alieni participes tui. Sit uena tua benedicta . Et in subsequentibus, hereticam uanitatem, sub specie stulte mulieris, uisibili quodammodo forma coloratam  atque depictam introducit, dicens: Mulier stulta et clamosa, plenaque illecebris, et nichil omnino sciens, sedet in foribus domus sue super sellam in excelso urbis loco, ut uocaret transeuntes per uiam et pergentes itinere suo: Qui est paruulus, declinet ad me. Et uecordi locuta est: Aque furtiue dulciores sunt, et panis absconditus suauior. Et ignorauit quod gigantes ibi sint, et in profundis inferni conuiue eius .

XXuI. Quorum ne sit particeps in tartari flammis, quas uicissim sine fine pascat medullis suis, iam nunc filia recordetur gemitus pie genitricis, et quot uel quanta pericula propter eam, seu propter sorores ipsius, in utero suo hactenus uidit; et gratia Dei discat talis fieri, saltem admonita, qualis bene de se meritam matrem, etiam senio ac assiduo incuruam  labore et tremulam, data manu atque supposito humero studeat subleuare et sustentare, non ad ruinam impellere, deprimere, perturbare, uel affligere. Pio affectu et humili corde iugiter perpendat quid idem Salomon dicat: Stultus homo despicit matrem suam ; et item: Ne despicias, cum senuerit mater tua . Alioquin si, quod absit! pertinax esse uoluerit, et pie matri supercilium eius et arrogantiam adhuc dissimulanti, atque ad satisfactionem patienter exspectanti, parcere et parere contempserit, experietur in anicula matre uirides annos exertos ad paternarum traditionum defensionem lacertos, adolescentule competentem alacritatem, iuuencule constantiam efficacem; et,  iuxta Salomonem, contumax comedet fructus uie sue, suisque consiliis saturabitur : quia, sicut idem testatur: Benedictio patris firmat domos filiorum; maledictio autem matris eradicat fundamenta ; et iterum: Quam male fame est qui fugit patrem; et est maledictus a Deo qui exasperat matrem . Et: Qui affligit patrem, et fugit matrem, ignominiosus est et infelix . Quam utique offendere cauet quisquis placere patri studet, uelut etiam quidam sapientium seculi ait:

Ne matrem offendas, dum uis bonus esse parenti.

XXuII. His igitur et aliis quamplurimis liquet assertionibus quid mereatur etiam carnalis matris contemptus: et quid de spiritualis genitricis contumelia  et exprobratione dicetur? Illa siquidem in iniquitatibus nos conceptos generauit ad mortem; ista uero, culpis remissis, regenerauit ad uitam. Quarum ceu dispar est meritum, ita et dispar, pro earum honore ut [et, uel] dedecore premium, quia carnalem matrem honoranti longeuitas super morientium terram, et firmamentum case casure repromittitur; exasperanti autem eam, terrenorum eradicatio fundamentorum. Porro spiritualem uenerantes, longitudinem dierum in dextra Dei uidebunt . et in terra uiuentium sine fine habitabunt; spernentes uero illam, duplici contritione conterentur, et, sicut diploide, confusione sua induentur , et radix eorum de terra uiuentium euelletur . Etenim affectio carnalis matris si nos  prohibet a reuerentia spirituali, penitus relinquenda et abscindenda est nobis, ut in Deuteronomio Moyses de tribu Leui dicit: Qui dixerit patri suo et matri: Nescio uos; et fratribus suis: Ignoro illos; et nescierunt filios suos: hi custodierunt testamentum tuum, iudicia tua, o Iacob, et legem tuam, o Isrel . Quod denique facturis Dominus iehsu in Euangelio centuplum hic, et in futuro uitam eternam repromisit .

XXuIII. Sed ecce iam non debet ingrata filia apparere, quia pre ceteris eam honorare dignata est mater sua. Nam cum nullo diuino uel humano priuilegio honorabilior seu clarior aliis Ecclesiis Constantinopolitana existat Ecclesia, et Antiochena, atque Alexandrina, ob reuerentiam principis apostolorum,  inter alias retentent dignitatis iura; tamen pia mater, Romana scilicet Ecclesia, nolens dilectam filiam dote honorificentie ex toto carere, per beatos predecessores nostros in aliquot synodis curauit decernere ut, salua principalium et apostolicarum sedium antiqua dignitate, Constantinopolitanus antistes honoraretur sicut regie ciuitatis episcopus, quamuis Iustinianus religiosus Augustus legibus humanis uoluisset astruere ut post papam Romanum sedeat Constantinopolitane presul Ecclesie. Et certe hoc nulla alia excellentia meritorum est assecuta, nisi quod Romana Ecclesia pro amore uenerabilis Constantini, seipsam, quantum in eo fuit, honorantis et exaltantis, ciuitatem ipsius hoc priuilegio honoris  sola humana beneuolentia insigniuit, iuxta prophete dictum ad Heli: Glorificantem me glorificabo; qui autem contemnunt me, erunt ignobiles .

XXIX. Aut si quod aliud retinet, aut putat se habere dignitatis priuilegium, uos rebelles lumini ac ueritati, et signiferi umbre et uanitatis, proferte in medium. uos enim alloquimur, qui, sicut Dominus ait Phariseis, tulistis clauem scientie , qui clauditis regnum celorum ante homines, nec ipsi intratis, nec alios intrare permittitis , sed potius prohibetis, dum matris uenerandam faciem conspuere queritis, dum eam insequimini conuiciis et maledictis, dum agnos eius ab ea segregare, etiam anathemate et flagellis, ne uocem maternam agnoscant  et sequantur, contenditis. Ut enim fertur, omnes Latinorum basilicas penes uos clausistis, monachis monasteria et abbatibus tulistis, donec uestris uiuerent institutis. Ecce in hac parte, Romana Ecclesia quanto discretior, moderatior et clementior uobis est! Siquidem cum intra et extra Romam plurima Grecorum reperiantur monasteria siue ecclesie, nullum eorum adhuc perturbatur uel prohibetur a paterna traditione, siue sua consuetudine; quin potius suadetur et admonetur eam obseruare. Nec enim animositatem impie hereseos habet, que semper diuisione gaudet, dicens per patricidam meretricem: Nec mihi, nec tibi sit, sed diuidatur ; sed pietate uere matris sic Salomonem deprecatur: Obsecro, domine, date huic infantem uiuum,  et nolite interficere eum . Scit namque quia nil obsunt saluti credentium diuerse pro loco et tempore consuetudines, quando una fides, per dilectionem operans bona que potest, uni Deo commendat omnes.

XXX Quod uos cum ex debito gradus et loci uestri oportuisset scire et predicare, quatenus de collectis ouibus gratiam a bono pastore, non condemnationem pro dispersis mereremini percipere, incurristis illud Apostoli ad Hebreos: Quia, cum debueritis magistri esse ex tempore, iterum necesse habetis doceri que sint elementa sermonum Dei . Zelum enim Dei habetis, sed non secundum scientiam . Quam ut apprehendissetis, non saltu, sed canonico interuallo, imo plano pede ad episcopatus  culmen a laica conuersatione peruenire debuistis, ne uobis refragarentur uerba ipsius Apostoli, de episcopo dicentis: Non neophytum, ne in superbiam elatus in iudicium incidat diaboli . Nam cum locum doctoris usurpat indoctus, necesse est ut aut discat quod doceat, aut cecus pastor, seu non ualens latrare canis mutus , perniciose sibi et subiectis remaneat, aut discere et tacere erubescens, perniciosius docere presumat. Raro quoque euenit ut, in culmine positus, ualeat humilitatem discere qui in imis non desiit superbire. Huc accedit et illud quod, albuginem habens in oculo, a sacerdotio prohibetur. Albuginem quippe habet in oculo, quisquis arrogantia iustitie uel sapientie cecatur.

 XXXI. Sed absit ut religiosi principes et orthodoxi, atque Christianissima et Deo deuota ciuitas, uos in hoc uestro errore audiendos putent: quos potius ad unitatis bonum terrore potestatis cogere debent. Recordentur Constantinopolitanos presules in tantum priscis temporibus familiarissimo sibi morbo superbie laborasse, ut edicto Augustorum Theodosii, Arcadii et Honorii prohibitus sit quisquam ex Constantinopolitana Ecclesia pontificatum, defuncto episcopo Sisinnio, deinceps sperare, sed ex alia sibi iugiter pontificem expetere, quia erant inani glorie dediti et supra modum arrogantes, ceu commemorant historiographi. Qui etiam referunt quod septuaginta sex Orientales episcopi, concilium Sardicense declinantes, in Philippopoli Thracie  anathematizandum conuenticulum habuerunt, sanctamque et immaculatam Nicene synodi fidem adulterantes, communi subscriptione errorem suum confirmarunt; Occidentales uero trecenti, amplexi sanam sanctorum Patrum sententiam, unanimitate sua corroborarunt. Quod totum ideo dicitur, ne post priorum cognitionem incaute presentibus credatur.

XXXII. Nam Romane Ecclesie fides, per Petrum super petram edificata, nec hactenus deficit, nec deficiet in secula, Christo eius Domino rogante pro ea, ceu testatur sub ipsa passione sua: Ego rogaui pro te, Petre, ut non deficiat fides tua; et tu aliquando conuersus confirma fratres tuos . Quo dicto demonstrauit fidem fratrum uario defectu periclitandam, sed inconcussa et indeficiente fide  Petri, uelut firme anchore subsidio figendam, et in fundamento uniuersalis Ecclesie confirmandam. Quod nemo negat, nisi qui euidenter hec ipsa uerba ueritatis impugnat, quia sicut cardine totum regitur ostium, ita Petro et successoribus eius totius Ecclesie disponitur emolumentum. Et sicut cardo immobilis permanens ducit et reducit ostium, sic Petrus et sui successores liberum de omni Ecclesia habent iudicium, cum nemo debeat eorum dimouere statum, quia summa sedes a nemine iudicatur. Unde clerici eius cardinales dicuntur, cardini utique illi, quo cetera mouentur, uicinius adherentes

XXXIII. Quapropter nos certissime retinentes omni uenerabilem mundo institutionem Petri, et  fidem ipsius coapostoli sui et doctoris gentium Pauli, clarissimo calamo subscriptam, ab apostolica sede omnibus libere clamamus quod Galatis idem Paulus: Licet nos, aut angelus de celo euangelizet uobis, preterquam quod euangelizatum est uobis, anathema sit. Sicut predixi, et nunc iterum dico: Si quis euangelizauerit preter id quod accepistis, anathema sit . Nec ideo silebimus, si dicimur non esse quales debemus, nec qualis est Petrus. Quod utique agendum esset, si cuiquam commendaremus nosmetipsos. Quia uero, sicut ait Apostolus, non predicamus nosmetipsos, sed Dominum Iesum, nos autem seruos seruorum eius per Iesum ; nobis pro minimo est, ut a uobis iudicemur,  aut ab humano die, quoniam qui iudicat nos, Dominus est . Neque enim qui seipsum commendat, ille probatus est, sed quem Deus commendat . Et repellendo temerarium iudicium, dicit alibi: Tu quis es, qui iudicas alienum seruum? Suo domino stat aut cadit; potens est enim Deus illum statuere .

XXXIu. Nempe et uos, licet quamplurimum tumeatis, quamuis de uobis ultra modum alta sentiatis, non credimus tamen, quod dicere audeatis, uos esse quales debetis, aut qualis Alexander, Ioannes Chrysostomus, uel Flauianus fuit, sicut nec Antiochenus se talem, qualis exstitit ipse Petrus, nec Alexandrinus parem se Marco uel Athanasio profiteri est ausus, quia sine retractatione a suis  punirentur. Idcirco etsi ad hoc uos impellit tamor, tamen retardat timor. Que cum ita sint, nullius tamen uos detractio reprimit, quin diligenter lac et lanam ab ouibus exigatis; nec ueremini, ne dicatur non esse uos pares illis antecessoribus uestris magnis. Cur hoc, nisi quia quicunque sacerdotes, etsi dispares sunt merito, pares tamen sunt officio? Nec potest denegari pro merito quod debetur officio. Alioquin non staret sacerdotium, si maius aut minus fieret, seu uariaretur secundum humanorum uarietatem meritorum, essentque pene tot sacerdotia quot homines.

XXXu. Qua de re, fratres, utinam non ad iudicium nostrum dicamus, profecto sumus qualis Petrus, et non sumus qualis Petrus, quia idem  sumus officio, et non idem merito. Et quotiescunque lac et lanam, scilicet stipendium et honorificentiam ab ouibus Dei exigimus, nulla meriti nostri ibi fit commemoratio, sed officio nostro queritur debita recompensatio. Ac sic meritum Petri non habentes, officium autem Petri exsequentes, officio nostro debitos reposcimus honores, Apostolo dicente: Quandiu minister ero, ministerium meum honorificabo . Et premonens oues Christi ad soluendum singulis debita, ait: Reddite omnibus debita; cui honorem, honorem . Non quia bonum sit accipientibus, sed quia malum sit non reddentibus. Sic ergo et beatissimus predecessor noster Gregorius dicit: Nemo nos propter nos in loco Petri despiciat, quia ex cathedra eius, cui, auctore Deo, qualescunque  presidemus, debita sibi iura nostrum officium reclamat. Frequenter enim solet euenire quod dicimus, ut persona in hoc mundo potens despectum seruum habeat. Cumque per eum suis uel extraneis aliqua mandat, non despicitur, persona missi serui, quia in corde seruatur reuerentia mittentis domini. Ergone saltem quod Dominus concessit Phariseis et Scribis sedentibus in cathedra Moysis, seruus denegabit qualibuscunque conseruis suis in cathedra Petri? Super cathedram, inquit, Moysis sederunt Scribe et Pharisei. Omnia ergo quecunque dixerint uobis seruate et facite . Ita quod male uiuimus, nostrum est: quod uero bona dicimus, cathedre, cuius occasione  necesse habemus recta predicare. Unde dicit ille exercitatissimus Paulus: Dum omnimodis, siue occasione, siue inuidia Christus annuntietur, et in hoc gaudeo, sed et gaudebo . Ecce Apostolus sic necessarios ducit huiusmodi, ut gaudeat super eis; et uos qui estis, qui negligentiam eorum ad iniuriam apostolice cathedre retorquetis? Nos enim quid sumus? Nec contra nos est murmur uestrum, sed contra Dominum, cuius ordinationi resistendo, damnationem uobis acquiritis, cum nostra potestas, sicut et omnis, a nullo alio nisi ab ipso sit. Sciendum est quia falsa iustitia dedignationem, uera autem compassionem habet. Qua utique priuamini, insultando, non compatiendo; aliene calamitati. Et forte approbare nequitis  quod obiicere uel calumniari presumitis: imo constat uos comprobare non posse. Sed esto. Ecce in celo iudex noster, et conscius noster in excelsis .

XXXuI. Ceterum de homine sentite, o homines, quod uultis; unum tamen conscientia respondet nobis, quia omnium Ecclesiarum Dei salutem et exaltationem summopere desideramus. Sed ut quicunque quodlibet ex superbia arripiat, et sibi contra nostram apostolicam sedem atque leges eius usurpet, hoc nos tolerare non possumus, quia quisquis Romane Ecclesie auctoritatem uel priuilegia euacuare seu imminuere nititur, non hic unius Ecclesie, sed totius Christianitatis subuersionem et interitum machinatur. Cuius enim compassione uel sustentatione  ulterius respirabunt filie a quouis oppresse, unica illa suffocata matre? Cuius refugium appellabunt? Ad quam confugium habebunt? Ipsa enim Athanasium, ipsa omnes catholicos suscepit, fouit, defendit, et sedibus propriis pulsos restituit.

XXXuII. Ideo cupiendo omnes in uisceribus Iesu Christi nobiscum, uos admonemus ne falsum nomen scientie, iustitie uel glorie querendo, unus aduersus alterum infletur, ne cinis et terra periculose superbiat, ne abominabilis et miser homo, bibens quasi aquas iniquitatem , sequendo exteriora, in uita sua proiiciat intima sua. Simus unum corpus, et unus spiritus, sicut uocati sumus in una spe uocationis nostre . Ipsa corporis compositio  et membrorum nos doceat qualiter et quanti habenda sit Ecclesie unitas. Ipsa etenim corpus est Christi, ut Apostolus dicit: uos estis corpus Christi, et membra de membro . Et sicut in uno corpore multa membra habentur, omnia autem membra non eumdem actum habent, ita multi unum corpus sumus in Christo, singuli autem alter alterius membra . Et si dicit auditus, uel manus, Non sum oculus, non sum de corpore: ideo non est de corpore? Si totum corpus oculus, ubi auditus? , et reliqui sensus. Nunc autem disposuit Deus, sicut uoluit, corporis membra; singula officio suo apta. Membrum uero suo officio non contentum, sed cupiens preripere alienum, conturbat corporis ordinem totum; uelut si uisus uoces, auditus colores,  gustus odores, olfactus asperas res aut lenes, tactus tentaret discernere sapores, nonne frustra omnes paterentur? Sic singulorum ornamenta seu indumenta non sunt omnibus membris accommoda, nec congrua; sed unumquodque requirit sua, et abiicit aliena. Nempe refutat pes coronam, galeam et pileum, caputque sandalia uel pedules ad suum non applicat usum. Sic manuum dignitas et maxima utilitas, quamuis componat insignem imperii coronam, non tamen hanc sibi adaptat et imponit, sed capiti, contenta suis armillis, dextrocherio et annulis. Idem fit et in ceteris, et tam discors concordia est in eis ut eorum quodlibet alii officium suum omnino deputare recuset; et tamen de bono unius pariter exsulterit, sicut de malo communiter dolent;  et officia sua non sibi tantum, sed magis mutue utilitati, exhibent. Unde secutus idem Apostolus, ait: Si glorificatur unum membrum, congaudent omnia membra . Et quante insipientie est nolle nos imitari quod sumus, et quod ad transitoriam uitam aliquandiu retinendam accepimus, non considerare, ut in perpetuum subsistamus.

XXXuIII. Quia uero ante omnia pestilens mater superbia, eiusque crudelissime filie, inuida scilicet ac inanis gloria passim obstinata rabie corpus Christi moliuntur euiscerare et dilacerare, non efficiamur inanis glorie cupidi, inuicem prouocantes, inuicem inuidentes , ne, quod auertat Deus, contingat nobis dictum Apostoli: Quod si inuicem  mordetis, uidete ne ab inuicem consumamini . Et illud Iacobi: Quod si zelum amarum habetis, et contentiones sunt in uobis, nolite gloriari, et mendaces esse aduersus ueritatem. Non est ista sapientia desursum descendens, sed terrena, animalis, diabolica. Que autem desursum est sapientia, primo quidem pudica est, deinde pacifica, modesta, suadibilis, amans bonum, sine simulatione . Has itaque duas et ualde sibi contrarias sapientias uigili mente discernite, et si Petrus singulariter figura summi capitis nostri, uicariusque eius, ac sui successores iam in terris retinent specialem dignitatem terreni celestisque regni, nolite inuidere uel detrahere Romane Ecclesie apici, quem per caritatem totum ualetis adipisci, et in  nobis regnare et ipsi. Sin alias, audietis quod supra: Iam saturati estis, iam diuites facti estis: sine nobis regnatis; atque utinam regnaretis ut et nos uobiscum regnaremus .

XXXIX. Ecce nos uestram gloriam ducimus nostram: cur uos annullare nitimini nobis diuinitus et humanitus concessam? Nonne decus uel dedecus sui capitis manus seu pes suum non ducit? Nec dolet, sed potius gaudet uno sensu, id est, solo tactu donatum corpus, superpositum sibi caput omnibus pollere sensibus, quia eos militare facit, et inuigilare corporis subiecti utilitatibus; et caput de omnibus iudicans sensibus nullo sensu iudicatur, utpote solius sui iudicio sufficientissimum: utque Apostolus  dicit: Spiritualis iudicat omnia, ipse autem a nemine iudicatur . Hec et supra dicta de corporis nostri harmonia si non sentitis in uobis, in corpore non estis, nec in corpore uiuitis; et si in corpore Christi, quod est Ecclesia, non estis, nec de eo uiuitis, iam uidete ubi et quid sitis. Abscissi estis, putrescitis, et uelut palmes precisus de uite foras missi estis, et arescitis, ut in ignem mittamini, et ardeatis - quod diuina pietas longe faciat a uobis

XL. Sed quia iam nunc uidemur digressi modum epistole, alio exordio congruum censuimus respondere uestre calumnie, quam confratribus et cepiscopis nostris Apulis, scriptam ad suggillationem nostri azymi, et predicationem uestri fermenti, non  dubitastis dirigere. Inter hec dirigimus uestris cauillationibus refragantia uenerabilium Patrum nostrorum aliqua super his scripta; deinde, ut Deus inspirabit, nostra rescripta, quatenus multipliciter uestra retundantur et retro ferantur iacula, et quem non uultis feriant. Nam si uos non erubescitis, nec timetis de loquacitate, nos non tantum erubescere, quantum timere debemus de taciturnitate, quia de nostra multorum pendent anime, que falsis fratribus calumniantibus et nobis tacentibus, habent perire.

XLI. Ista autem uobis paterna pietate, ac germana dilectione interim rescribimus, in quibus satis declinasse nos credimus, ne in illud Salomonis incideremus: Noli respondere stulto iuxta stultitiam  suam, ne efficiaris illi similis . uerum si non resipueritis, experiemini quod idem mox secutus ait: Responde stulto iuxta stultitiam suam, ne sibi sapiens esse uideatur . Et illud Apostoli: Hereticum hominem post unam et secundam correptionem deuita; subuersus est enim qui eiusmodi est, et delinquit, proprio iudicio condemnatus . Et cauendo interdictum ueteris legis typicum, deinceps non coquemus hedum in lacte matris sue; sed impetiginem eius et scabiem fricabimus instanter mordaci aceto et multo sale; quia cum dolore abscindenda sunt que leni manu palpari et sanari non possunt, ut Dominus admonet, dicens: Si manus tua, uel pes tuus scandalizat te, abscinde eum, et proiice abs te. Et si oculus tuus scandalizat te, erue eum  . Sed miseratio Dei precedens hec nostra dicta, parcet et nobis et uobis, ut deinceps non sit necesse circa questiones et pugnas uerborum occupari, sed ex diuinis paginis nostram in hoc mundo peregrinationem inuicem consolari, et pacifice adhortari, ut Psalmista canit: Pax multa diligentibus legem tuam, Domine, et non est illis scandalum . Quod uero caritas et unitas fratrum ipsa sit lex Dei, ostendit illud Euangelii: Hoc est preceptum meum, ut diligatis inuicem . Quam nos sinceram hic conseruare, et in futuro sine fine ipsam, que Deus est, perspicere, qui uult omnes homines saluos fieri, et ad agnitionem ueritatis uenire , dignetur concedere  Amen.



CI. S. Leonis epistola ad Petrum episcopum Antiochenum.---Gratulatur de eius erga sedem apostolicam obseruantia. Confirmat eius ordinationem, si secundum canones fuerit promotus. Hortatur ut sue Ecclesie dignitatem tueatur. Probat fidem ad se ab eo scriptam eamdem esse quam tenet Romana Ecclesia, cuius fidei summa capita ad eum mittit. 
[Mansi Concil. XIX, 660.]

LEO episcopus, seruus seruorum Dei, dilecto fratri et cepiscopo PETRO.

Congratulamur uehementer in Domino tue sanctissime fraternitati, atque multimodas gratias, ut dignum est, referimus ei qui est uera pax et caritas  suorum, quod tandem per te, carissime frater, uidetur refloruisse sancte Antiochene Ecclesie studium, et sentire quod est sentiendum. In hoc enim cognoscent omnes, quia Christi sumus discipuli , si dilectionem habuerimus adinuicem , et idipsum dixerimus omnes, et non fuerint in nobis schismata: si fuerimus perfecti in eodem sensu, et in eadem scientia . Neque enim Deus, qui unus est, in scissuris mentium, sed in sola unitate et puro corde habitat, et habitare facit unanimes in domo. Alioquin domus exasperans erit, nec iam digna uocari Ecclesia Dei, sed synagoga maligni. Porro sicut calamitosum est, si unitas deest bonis; ita perniciosum, si adsit malis. Quod ipse ex  specula sancte illius Ecclesie, cui uideris designatus diuinitus speculator, prudenti oculo considerans promotionem tuam ad episcopale fastigium electione cleri et populi, sicut asseris, factam, atque fidem tuam, secundum antique consuetudinis religiosum et ualde necessarium studium, apostolice et prime sedi, cui, Deo auctore, quamuis indigni presidemus, annuntiare et exponere curasti. In quo facto nouerit tua dilectio nos plurimum recreatos et gauisos in Domino; quia, quod maxime oportebat, tibi et Ecclesie cui temporaliter presides non distulisti efficere. Siquidem ab apostolica tua sede nostram apostolicam sedem consulendo, perpendimus tuam dilectionem nolle deuiare a Dominico et omnium sanctorum Patrum concordi decreto, quo inuiolabiliter  cunctis in toto orbe terrarum Ecclesiis, sancta Romana et apostolica sedes caput preponitur, ad quam maiores et difficiliores cause omnium Ecclesiarum definiende referantur. Sic omnia ueneranda concilia, sic leges humane promulgant, sic ipse Sanctus sanctorum, Rex regum et Dominus dominantium confirmat; quatenus ibi principalis dignitatis et totius ecclesiastice discipline uenerabilis apex prefulgeat et precellat, ubi ipse uertex atque cardo apostolorum Petrus carnis sue beatam resurrectionem in nouissimo die exspectat. Nimirum solus est ille pro quo, ne deficeret eius fides, Dominus et Saluator asserit se rogasse, dicens: Simon, Simon, ecce Satanas expetiuit uos, ut cribraret sicut triticum; ego  autem rogaui pro te, ut non deficiat fides tua. Et tu aliquando conuersus, confirma fratres tuos . Que uenerabilis et efficax oratio obtinuit quod hactenus fides Petri non defecit, nec defectura creditur in throno illius usque in seculum seculi; sed confirmabit corda fratrum uariis concutienda fidei periclitationibus, sicut usque nunc confirmare non cessauit. Pro cuius excellentia tertiam a Romana Ecclesia dignitatem retinet Antiochena, quam te defendere summopere monemus, non tue glorie causa, sed pro sedis, cui ad tempus presides, antiqua honorificentia. Nec reuoceris ab hac intentione cuiuslibet pompa uel arrogantia, quin constanter defendas honorem, quem Antiochene Ecclesie reliquerunt omnia sanctorum Patrum concilia. Ad quod utique, si oportuerit,  maxima mater, Romana scilicet atque prima sedes, tam dilecte sibi filie, imo consocie nusquam et nunquam deerit. Quod totum ideo dicimus, quia quosdam conari minuere antiquam dignitatem Antiochene Ecclesie audiuimus.

Porro quod a nobis causas diuisionis uniuersalis Ecclesie compatiendo requiris, fatemur tue religiose sollicitudini nos adhuc a Domino miserante firmissime retinere uinculum sancte unitatis: nec uidemus nos alicubi incurrisse damnum schismatis, quos integritas concordie et plenitudo ecclesiastice discipline indesinenter regit. Unicuique nostrum debetur honor et sua iura conseruantur. Terminos, quos patres nostri fixerunt, nulli arroganter transgredi conceditur. Magis uestra fraternitas circumspiciat  ne qua radix amaritudinis atque dissensionis, quod absit! in uestris partibus succrescat, per quam inquinentur multi, et quam necesse sit districta falce sanctorum canonum a catholice Ecclesie agro exstirpari. Mea uero humilitas in culmine apostolici throni ideo exaltata ut approbanda approbet, improbanda quoque improbet, tue sanctissime fraternitatis episcopalem promotionem libens approbat, collaudat et confirmat; et communem Dominum instanter exorat ut quod humano ore iam diceris ante eius oculos existas. Noueris tamen nos ipsam tuam promotionem taliter approbare, si non hanc neophytus, aut curialis, seu digamus, uel pretio, aut alio quolibet modo sacris canonibus contrario, quod absit! obtinuisti. Sane fidem tuam, quam proprio scripto  summe et apostolice sedi exposuisti, sanam et catholicam atque orthodoxam per omnia protestamur, et sicut uere unicam et salutarem amplectimur, et tue dilectioni uehementer congratulantes in Domino, eamdem nostram esse deuoto corde et prompto ore profitemur. Firmiter enim credo sanctam Trinitatem, Patrem, et Filium, et Spiritum sanctum, unum Deum omnipotentem esse, totamque in Trinitate deitatem cessentialem et consubstantialem, ceternam et coomnipotentem, uniusque uoluntatis, potestatis et maiestatis; Creatorem omnium creaturarum, ex quo omnia, per quem omnia, in quo omnia, que sunt in celo et in terra, uisibilia et inuisibilia. Credo etiam singulas quasque in sancta Trinitate  personas, unum Deum uerum, plenum et perfectum. Credo quoque ipsum Dei Patris Filium, uerbum Dei eternaliter natum ante omnia tempora de Patre, consubstantialem, coomnipotentem, et cequalem Patri per omnia in diuinitate, temporaliter natum de Spiritu sancto et Maria semper uirgine, cum anima rationali; duas habentem natiuitates, unam ex Patre eternam, alteram ex matre temporalem; duas uoluntates et operationes habentem; Deum uerum, et hominem uerum; proprium in utraque natura atque perfectum; non commistionem atque diuisionem passum, non adoptiuum neque phantasticum; unicum et unum Deum, Filium Dei in duabus naturis, sed in unius persone singularitate: impassibilem et immortalem diuinitate, sed in humanitate  pro nobis et pro nostra salute passum uera carnis passione et sepultum, ac resurrexisse a mortuis die tertia, uera carnis resurrectione: propter quam confirmandam, cum discipulis nulla indigentia cibi, sed sola uoluntate et potestate comedisse, die quadragesimo post resurrectionem cum carne, qua surrexit, et anima ascendisse in celum, et sedere in dextera Patris; inde decimo die misisse Spiritum sanctum, et inde, sicut ascendit, uenturum iudicare uiuos et mortuos et redditurum unicuique secundum opera sua. Credo etiam Spiritum sanctum plenum et perfectum uerumque Deum, a Patre et Filio procedentem, cequalem et cessentialem et coomnipotentem, et ceternum per omnia Patri et Filio, per prophetas locutum.

 Hanc sanctam et indiuiduam Trinitatem non tres deos, sed in tribus personis, et in una natura siue essentia unum Deum omnipotentem, eternum, inuisibilem et incommutabilem ita credo et confiteor, ut Patrem ingenitum, Filium unigenitum, Spiritum sanctum nec genitum nec ingenitum, sed a Patre et Filio procedentem ueraciter predicem. Credo sanctam catholicam et apostolicam unam esse ueram Ecclesiam, in qua unus datur baptismus, et uera omnium remissio peccatorum. Credo etiam ueram resurrectionem eiusdem carnis, quam nunc gesto, et uitam eternam. Credo etiam Noui et ueteris Testamenti, legis et prophetarum et apostolorum unum esse auctorem Deum et Dominum omnipotentem: Deum predestinasse solummodo bona, presciuisse  autem bona malaque. Gratiam Dei preuenire et subsequi hominem credo et profiteor, ita tamen ut liberum arbitrium rationali creature non denegem. Animam non esse partem Dei, sed ex nichilo creatam; et absque baptismate originali peccato obnoxiam credo et predico.

Porro anathematizo omnem heresim extollentem se aduersus sanctam Ecclesiam catholicam, pariterque eum quicunque aliquas scripturas, preter eas quas catholica Ecclesia recipit, in auctoritate haberdas esse crediderit, uel ueneratus fuerit. Quatuor concilia omnimode recipio, et uelut quatuor Euangelia ueneror ; quia per quatuor partes mundi, uniuersalis Ecclesia in his, tanquam  in quadro lapide, fundata consistit. Primum: Nicenum trecentorum et octodecim Patrum, sub beato Siluestro papa Romano et Constantino Augusto magno, cui prefuerunt uictor et uincentius Romani presbyteri; secundum: Constantinopolitanum primum centum quinquaginta Patrum, sub Damaso papa et Theodosio maiore; tertium: Ephesinum primum ducentorum Patrum, sub Celestino papa et iuniore Theodosio; quartum: Chalcedonense sexcentorum et triginta Patrum, sub beato Leone papa et Marciano Augusto.

Pari modo recipio et ueneror reliqua tria concilia, id est, secundum Constantinopolitanum, sub uigilio papa et Iustiniano Augusto; deinde tertium Constantinopolitanum contra Monothelitas, sub Agathone  papa et Constantino nepote Heraclii; ultimum, secundum Nicenum, sub Adriano papa et Constantino Irenes filio, pro reuerendis Domini Iesu Christi et sanctorum imaginibus. Quidquid supra dicta septem sancta et uniuersalia concilia senserunt et collaudauerunt, sentio et collaudo: et quoscunque anathematizauerunt, anathematizo. Hanc fidem sancta Romana et apostolica sedes corde credit ad iustitiam, et ore confitetur ad salutem . Secundum hanc uiuere, Domino donante, studet, et pro eius defensione, si oportuerit, meri parata est. Quam et in te, frater carissime, perfectam cognoscimus, et secundum eam te uiuere nobiscum admonemus, profecto scientes quia fides sine operibus mortua est . Salutamus cum omni fraternitate  seu collegio sancte Romane et apostolice sedis tuam fraternitatem sanctam, cunctumque collegium in Domino tibi subiectum; et ut pro nostra gemina salute omnipotentem Dominum iugiter exores precamur plurimum, reuerende et desiderabilis frater.



CII. S. Leonis epistola ad Michelem Constantinopolitanum patriarcham.---Gratulatur ei quod Grecos Latinis conciliare studeret. Arguit eum, tum quod patriarchas Alexandrinum et Antiochenum sue potestati subiicere conaretur, tum quod uniuersalis patriarche nomen sibi usurparet, et Romanam Ecclesiam, que in azymis sanctum eucaristie sacrum conficiat, damnaret. Probat Christum in azymo consecrasse. 
[Mansi XIX, 663]


LEO episcopus, seruus seruorum Dei, MICHAELI Constantinopolitano archiepiscopo.

Scripta tue honorande fraternitatis tandem ad nos peruenerunt, in quibus ad maxime necessarium omnibusque Christi fidelibus amplectendum bonum concordie et unitatis exhortari studes; quatenus post nimium longas et perniciosas discordias, filia ex proprie matris reconciliatione exsultet. Ad quod utique te prouocantem et premonentem tanto promptius auscultare cupimus, quanto uigilantius animaduertimus hanc solam esse propriam et specialem uirtutem piorum atque sanctorum, cum cetere uirtutes bonis et malis esse possint  communes, Domino sic premonstrante: In hoc cognoscent omnes quia mei estis discipuli, si dilectionem habueritis ad inuicem . Et deiloquo Paulo protestante: Pacem sequimini cum omnibus et sanctimoniam, sine qua nemo uidebit Deum . Unde plurimum tue fraternitati congratulamur in Domino, quoniam summum desiderium nostrum tua industria anticipasti; quod utique si aliquo frigore caritatis pigritareris exsequi, nostra debueras solertia preueniri. Nos enim, iuxta prefatum Apostolum, si fieri potest, cum omnibus hominibus pacem habere  peroptamus; quanto magis ergo tecum, quem uidemus Ecclesie Dei ualde utilem et necessarium posse fore ministrum,  si non transgredi laboraueris terminos quos patres nostri posuerunt? Et quia Christiane perfectionis est pacificum esse etiam, cum inimicis pacis, spe correctionis, non consensu malignitatis; tanto sollicitius debemus omnes occasiones scandalorum de medio tollere, quanto tenacius optamus pacis amicos retinere. Plurima autem ex tua fraternitate intolerabilia rumor iam diu pertulit ad aures nostras, que nos, partim quia incredibilia uidebantur, partim quia nulla facultas inquirendi talia concedebatur, indiscussa hucusque reliquimus. Denique diceris neophytus, et non gradatim prosiluisse ad episcopale fastigium: quod nullatenus esse faciendum et Apostolus edocet , et uenerabiles canones interdicunt. Hinc noua ambitione  Alexandrinum et Antiochenum patriarchas, antiquis sue dignitatis priuilegiis priuare contendens, contra omne fas et ius tuo dominio subiugare conaris. Quod quanto tuo periculo tentes, omnibus sane mentis patet: quandoquidem uana gloria et pompa seculari elatus, consilium diuinitatis antiquum super stabilimento columnarum sue Ecclesie [Hic deest mutare, aut aliquid eiusmodi] contendis, quasi ex fallacibus diuitiis preiudicium facturus illi, qui cum uere et singulariter diues esset, pauper pro nobis factus , delegit sue temporali natiuitati oppidulum et spelunce diuersorium , non quodlibet regum palatium. Cuius exempla quisquis horret, ad sortem illius pertinet, qui tunc per se, nunc autem per suos satellites dicere  audet: Ascendam super altitudinem nubium, similis ero Altissimo . Sed non cogitationes mee, cogitationes uestre; neque uie mee, uie uestre, dicit Dominus : qui dispergit superbos in furore suo, et respiciens omnem arrogantem humiliat, et exsurgit ut non preualeat homo, in cuius conspectu non est Deus. Ne enim superbia propter altitudinem suam se coniunctam putaret Deo, dicit Psalmista: Altit a longe cognoscit excelsus Dominus . Unde per semetipsum testatur: Quod altum est hominibus, abominabile est apud Deum . Qualis uero, et quam detestabilis atque lamentabilis est illa sacrilega usurpatio, qua te uniuersalem patriarcham iactas ubique et scripto et uerbo, cum  omnis Dei amicus huiusmodi hactenus horruerit honorari uocabulo? Et quis post Christum conuenientibus posset insigniri hoc uocabulo, quam cui dicitur diuina uoce: Tu es Petrus et super hanc petram edificabo Ecclesiam meam , etc. uerumtamen quia ille non inuenitur uniuersalis apostolus dictus, quamuis princeps apostolorum sit constitutus, nullus successorum eius tam prodigioso prenomine consensit appellari penitus, licet magno Leoni predecessori nostro, et successoribus ipsius, hoc sancta decreuerit Chalcedonensis synodus. Nempe animaduertebant non esse amicum sponsi, qui pro sponso uellet amari; quin potius paranymphum et lenonem Antichristi, qui aduersatur et extollitur super omne quod dicitur Deus, aut quod colitur. Ecce ille Ioannes  uester, cuius uesane adinuentionis adhuc heredes permanetis, qui, secundum Psalmistam, per uos adhuc uocat nomina sua in terris suis, cum interiit non sumpsit omnia, neque descendit cum eo gloria ad infernum; quia cum in honore esset, non intellexit . Ipse a beatissimis pontificibus Pelagio et Gregorio  successoribusque eorum pro hac insolentia anathematizatus, in sua pertinacia irreuocabilis periit, iamque per quadraginta et quadringentos annos sue contumacie sequaces precipitare non cessauit. Quibus quid profuit superbia, diuitiarum iactantia quid contulit? Transierunt omnia uelut umbra . Quid denique prodest homini, si totum mundum lucretur, anime  uero sue detrimentum patiatur?  Et quomodo animas pro fratribus habetis ponere, qui inane nomen et uniuersam Ecclesiam scandalizans dedignamini deponere? Resipisce ergo, rogamus, ab hac insania, ne illius consors tu quoque, quod absit! fias, de quo dicitur: Omne sublime uidet, et ipse est rex super uniuersos filios superbie . Illud autem quis non stupeat, quod post tot sanctos et orthodoxos Patres, per mille et uiginti a passione Saluatoris annos, nouus calumniator Ecclesie Latinorum emersisti, anathematizans omnes et publicam persecutionem excitans, quicunque participarentur sacramentorum ex azymis? Quam presumptionem tuam et fama nobis obtulit, et litterarum sub nomine tuo ad Apulos datarum textus manifestauit:  que uiolenter astruere conantur fermentatum panem fuisse, quo Dominus apostolis suis corporis sui mysterium in cena commendauit. Quod omnino falsum esse ex utroque testamento facillime deprehenditur: quia qui non uenerat soluere legem, sed adimplere, iuxta ipsius legis preceptum, ex azymis et uino uetus pascha adimpleuit, et protinus ex azymis et uino nouum, sicut aperte Lucas narrat, discipulis tradidit. Neque enim totis octo diebus illis fermentatum apparebat in omnibus finibus Isrel, et apud quemcunque inueniebatur, peribat anima eius de populo suo . Quod si in Cena Domini Iesu apparuisset, aut ipse seu discipuli eius quoquo modo gustassent, iuste sicut preuaricatores  legis perirent, nec ipse Dominus diceret suis insidiatoribus: Quis ex uobis arguet me de peccato?  Nec esset opus falsos testes ad perdendum eum querere, cum hoc solo perderetur iuste. Sed qui peccatum non fecit, nec inuentus est dolus in ore eius , quod passurus discipulis mandauit, euidenter per Apostolum, in quo loquebatur, commemorans, inquit: Epulemur, non in fermento ueteri, neque in fermento malitie et nequitie, sed in azymis sinceritatis et ueritatis . Denique modicum fermentum totam massam corrumpit . Ubicunque autem corruptio, ibi procul dubio nature deterioratio et alicuius uitii susceptio.

Porro nostrum Pascha ideo nouum dicitur, quia illud uetus preceptum est Isrelitis in memoriam  sue egressionis ex Aegypto; istud uero Christianis in memoriam Dominice passionis, qua ad Patrem transiuit ex hoc mundo. Sed quia tam de his quam de aliis, quibus nos calumniaris, latius a nostris nuntiis per alia scripta nostra, que deferunt, instrueris: hic breuiter attigisse sit satis. Discat autem fraternitas tua, saltem admonita, caute et humiliter loqui, ne aliquando Dominus dicat et tibi: Ex abundantia cordis os loquitur . Scripsisti siquidem nobis, quoniam si una Ecclesia Romana per nos haberet nomen tuum, omnes Ecclesie in toto orbe terrarum haberent per te nomen nostrum. Quid hoc monstri est, frater carissime? Romana Ecclesia, caput et mater Ecclesiarum, membra et filias non habet? Et quomodo potest dici caput aut  mater? Credimus enim propter quod et loquimur atque constanter profitemur: Romana Ecclesia adeo non est sola, uel sicut tu putas, una, ut in toto orbe terrarum quecunque natio dissentit superbe ab ea, non sit iam dicenda uel habenda Ecclesia aliqua, sed omnino nulla; quin potius conciliabulum hereticorum, aut conuenticulum schismaticorum, et synagoga Satane. uideris dicere illud sancti Elie tunc presumentis de se: Relictus sum ego solus . Sed audi quid ille audiuit a Domino. Reliqui mihi septem millia uirorum . Quiesce, quiesce iam, uenerabilis frater, ab his superstitionibus, ne illud Salomonis in te dicatur: Sunt qui se diuites affectant, nichil habentes . Simillimum nempe hoc est diabolice arrogantie, qui  regna mundi a conditore omnium facta putans sua esse, dixit illi: Hec omnia tibi dabo . Igitur hinc iam ad cor redeatur et tam perniciosa scandala de medio tollantur, et tunc secundum Psalmistam: Loquetur Dominus pacem in plebem suam, et super sanctos suos, et in eos qui conuertuntur ad cor . Nam nos cum pertinacibus et in errore suo permanentibus pacem aliquam habere non possumus, ne operibus maligni communicemus; quia nec Dominum Christum alicubi talia fecisse inuenimus: cum etiam in natiuitate ipsius angeli pacem annuntiauerunt solummodo bone uoluntatis hominibus. Qui etiam oculum scandalizantem eruendum, manum uel pedem scandalizantes abscindendos  insinuat.

Cessent ergo hereses et schismata, et diligentibus legem Dei iam non erit scandalum, sed pax multa. Quicunque gloriatur Christiano nomine, cesset Romanam sanctam et apostolicam Ecclesiam maledicere et lacessere; quia frustra patremfamilias honorat, quisquis eius uxorem exhonorat. Et frustra matrisfamilias caput et faciem magnificat, qui minimos filiorum eius impugnans, tanquam digitos pedum illius conculcat. Unde in Ecclesiastico dicitur: Quam male est fame, qui fugit patrem; et est maledictus a Deo qui exasperat matrem . Et in Prouerbiis: Oculum qui subsannat patrem, et despicit matrem, effodiant eum corui de torrentibus, et comedant eum filii aquile . Confidimus tamen  ex diuina pictate quod ab his innoxius aut correctus inuenieris, aut certe admonitus cito corrigeris. Quod dum fuerit effectum, pax nostra iam ad nos non reuertetur, sed super te requiescet, ceu super pacis filium: et regnabit inter nos germana caritas, de corde puro et conscientia bona, et fide non ficta ; nec necesse habebis nobis supplicare, sed iubere. Super hec, sicut cepisti, collabora, ut duo maxima regna connectantur pace optata. Orantem pro nobis tuam honorabilem fraternitatem sancta Trinitas in perpetuum conseruet. Data mense Ianuario , indictione uII.



CIII. S. Leonis epistola ad Constantinum Monomachum.--- Laudat eum quod pacem inter Latinos et Grecos conciliare curet. Hortatur ut Romanam Ecclesiam defendat. De arrogantia Michelis Constantinopolitani conqueritur, legatosque commendat. 
[Mansi, XIX, 667.]


LEO episcopus, seruus seruorum Dei, glorioso et religioso imperatori noue Rome CONSTANTINO MONOMACHO, dilecto filio, salutem.

Quantas gratias referre iugiter debeamus creatrici et gubernatrici omnium sancte et indiuidue Trinitati, super inenarrabili dono eius, quo operatur omnia in omnibus , etiam ex tua deuotione et religiosa industria, gloriosissime fili atque serenissime imperator, perpendere possumus: qui te talem nostris exhibuit et gratuita pietate prouidit diebus, cuius fida ope statum sancte et catholice  Ecclesie releuari, et terreni imperii rempublicam meliorari confidamus. Tu enim post nimium longas et perniciosas discordias, primus pacis et concordie monitor, portitor et exoptatus exactor efficeris, et cum ipso uase electionis humillimo Paulo dicere uideris: Pro Christo legatione fungentes, tanquam Deo exhortante per nos, obsecramus, reconciliamini propter eum  qui est pax nostra, qui facit utraque unum . Etenim uelut religiosa et egregie indolis proles, gemitus matris tue non obliuisceris: nec contemnendam, quia senuit, sed potius reuerendam arbitraris, atque plenis caritate uisceribus, ad eam redire meditaris, ut uni Deo et Patri omnium tanto fias carior et propinquior, quanto  eidem principali matri benignior atque humilior. Neque enim tuam prudentiam latet, quod in Ecclesiastico habent: Benedictio patris firmat domos filiorum; maledictio autem matris eradicat fundamenta . Et illud: Ne dimittas legem matris tue, liga eam in corde tuo iugiter . Que utique prouerbia magis curant nobis commendare matrem que ad eternam uitam nos general et erudit, quam illam que ad mortem parit, et carnaliter diligit et instruit. Cui nisi illa successerit, ut regeneret et refoueat, ista procul dubio secunde morti filios suos destinat. Porro hec catholica mater et incorrupta uirgo, quamuis omnem terram et fines orbis occupauerit membris suis et repleuerit, tamen unum caput omnibus reuerendum et suspiciendum exerit et pretendit.  Quod quicunque exhonorat, frustra se in ipsius membris computat. Illud autem quid sit, tua imperialis claritas omnino nouit: illud nimirum, quod Christi uox pretulit et preeminere uoluit uniuersis, et subsequens Ecclesie pietas, et generalis sanctorum Patrum consensus iugiter hactenus celebrauit. Cuius uenerabilem faciem tu quoque honorificare disponis, non ingratus illi que tuum uerticem diademate terreni principatus decenter insigniuit, et tremendum et amandum populis effecit, et, ut in sempiternum regnes, chrismate adoptionis inunxit. Nempe ipsa antiqua et iam emerita Roma illum primum nobilissimum et religiosissimum Constantinum, cuius genealogia gloriaris et potentia magnificaris, cuiusque de nomine dictam urbem famosam  regis temporaliter edidit, nutriuit, prouexit et super omnes mortales constituit, nec a beneficiis cessauit donec eumdem eterni regni gloria cumulauit. Unde multimoda gratiarum actione tuam excellentiam, gloriosissime fili, magnificando, tanto maiori super tua deuotione et recognitione replemur gaudio, quanto copiosior animarum numerus ex tuo regimine pendet tuoque innititur exemplo. Et ideo non cessamus orare communem Dominum, per quem reges regnant et principes iusta decernunt , ut in suo beneplacito te conseruet longeuum, et compleat in bonis desiderium tuum. Porro ego ipse qualiscunque apostolice uicarius sedis, pro modulo humilitatis mee et possibilitatis supplere laborans  uicem mihi commisse dispensationis, secundum deiloquum Paulum: ue mihi est, si non euangelizauero: necessitas enim mihi incumbit maxima , posituro rationem eterno et districto iudici, propter unius regimen Ecclesie, ex [hoc est, de] omnium ecclesiarum merito. Illa ergo sollicitudine, qua omnibus Ecclesiis debeo inuigilare, uidens indisciplinatam et alienam gentem incredibili et inaudita rabie, et plusquam pagana impietate aduersus Ecclesias Dei insurgere passim, Christianos trucidare, et nonnullos nouis horribilibusque tormentis usque ad defectionem anime affligere, nec infanti, au seni, seu feminee fragilitati aliquo humanitatis respectu parcere, nec inter sanctum et profanum aliquam distantiam habere, sanctorum  basilicas spoliare, incendere, et ad solum usque diruere; sepissime peruersitatem eius redargui, obsecraui, predicaui, opportune importuneque institi, terrorem diuine et humane uindicte denuntiaui. Sed quia Sapiens ait: Nemo potest corrigere quem Deus despexerit, et stultus non corrigitur : adeo obdurata et obstinata eius malitia permansit, ut de die in diem adderet peiora pessimis. Unde non tantum exteriora bona pro liberatione ouium Christi cupiens impendere, sed superimpendi ipse peroptans, uisum est mihi ad testimonium nequitie eorum, uel, si sic expediret, ad repressionem contumacie, humanam defensionem undecunque attrahendam fore, audiens ab Apostolo, principes non sine causa gladium portare, sed ministros  Dei esse, uindices in iram omni operanti malum; et quia principes non sunt timori boni operis, sed mali : et reges atque duces missos a Deo ad uindictam malefactorum.

Suffultus ergo comitatu, qualem temporis breuitas et imminens necessitas permisit, gloriosi ducis et magistri Argyroi fidelissimi tui colloquium et consilium expetendum censui, non ut cuiusquam Nortmannorum, seu aliquorum hominum interitum optarem, aut mortem tractarem, sed ut saltem humano terrore resipiscerent, qui diuina iudicia minime formidant. Interea nobis eorum pertinaciam salutari admonitione frangere tentantibus, et illis ex aduerso omnem subiectionem ficte pollicentibus, repentino impetu comitatum nostrum  aggrediuntur; sed adhuc de uictoria sua potius tristantur quam letentur. Sicut enim tua pietas scribere curauit ad nostram consolationem, pro ista sua presumptione maiorem in proximo exspectant sibi superuenturam indignationem, post illam quam experti sunt, sue caterue diminutionem. Nos quoque diuinum adiutorium nobis adfore, et humanum non defore credentes, ab hac nostra intentione liberande Christianitatis non deficiemus, nec dabimus requiem temporibus nostris, nisi cum requie sancte Ecclesie periclitantis. Ad quam acquirendam et obtinendam habemus maximum ex diuina pietate solatium et presidium, carissimum atque clarissimum filium nostrum imperatorem Henricum, cuius de die in diem exspectamus promissum et proximam aduentum, utpote  cum procinctu et expeditione imperiali properantis ad nostrum subsidium. Ad quod etiam superna gratia tuam serenitatem animauit, ut hinc inde uobis duobus, uelut totidem brachiis, inimicam gentem ab Ecclesie Christi propellentibus et procul effugantibus, afflicte nunc Christianitatis releuetur decus et reipublice reformetur status. Et quia abundante iniquitate et refrigescente caritate, sancta Romana Ecclesia et apostolica sedes nimium diu obsessa fuit mercenariis et non pastoribus, a quibus sua, non que sunt Iesu Christi, querentibus, deuastata iacebat miserabiliter hactenus: diuinum consilium uoluit meam humilitatem suscipere tante cathedre pondus. Quo licet plurimum mei imbecilles pregrauentur et  deprimantur humeri, non parum mihi subest sancte spei, quandoquidem ex utroque latere tales astant filii religione et potentia preclarissimi. Quapropter, deuotissime fili et serenissime imperator, collaborare nobis dignare ad releuationem tue matris sancte Ecclesie, et priuilegia dignitatis atque reuerentie eius nec non patrimonia recuperanda in tue ditionis partibus, sicut manifeste cognoscere poteris ex uenerabilium predecessorum nostrorum seu tuorum scriptis et gestis. Tu ergo magnus successor magni Constantini, sanguine, nomine et imperio factus, ut fias etiam imitator deuotionis eius erga apostolicam sedem, exhortamur: et que ille mirabilis uir post Christum eidem sedi contulit, et confirmauit, et defendit, tu iuxta tui nominis etymologiam, constanter  adiuua recuperare, retinere et defendere. Ita enim apud Deum singulariter pugnans, cognominaberis quod iamdudum inter homines cognominaris. Hoc sane gloriosissimus filius noster Henricus perficere molitur in suis partibus. Que omnia nobis et uobis prouenient felicius et multiplicius, ubi quantocius, Dei gratia preueniente, et beatissimis apostolorum principibus interuenientibus, et me qualicunque uicario eorum mediante et obtinente, firmissimum pacis et amicitie inter uos ambos componetur fedus.

Preterea confrater noster archiepiscopus Michel exhortatorias ad concordiam et unitatem direxit nobis litteras: quem ad tam optabile et necessarium bonum premonentem tanto necesse est nos deuotius et alacrius suscipere, quanto perspicacius consideramus  non posse computari inter discipulos Christi aliquem, qui fraterre paci dedignatur acquiescere, Domino suis dicente: In hoc cognoscent omnes, quia mei estis discipuli, si dilectionem habueritis ad inuicem ; et magno Paulo sic protestante: Pacem sequimini cum omnibus, et sanctimoniam, sine qua nemo uidebit Deum . Sed nouerit tua claritas, super presumptionibus eius multa et intolerabilia iamdudum peruenisse ad aures nostras, qualiter etiam aperta persecutione in Latinam Ecclesiam exardescens, anathematizare non timuit omnes qui sacramenta attrectant ex azymis: et quod Alexandrinum et Antiochenum patriarchas antiqua dignitate sua priuare contendens, contra fas et ius sibi subdere noua ambitione appetit: et pleraque que usurpare  dicitur, sicut a nostris nuntiis diligenter cognoscere poteris. In quibus si, quod absit, pertinax fuerit, pacem nostram nullatenus retinere poterit; quia procul dubio, ad nos reuertetur, sicut Dominus dicit, si ille noluerit esse filius pacis . Unde et Apostolus: Si fieri, inquit, potest quod ex uobis est, cum omnibus hominibus pacem habentes . Siquidem in uano patremfamilias honorat, qui uxorem eius exhonorat. Et frustra matrisfamilias caput et faciem magnificat, qui uel minimos filiorum eius impugnans, uelut digitos pedum eius conculcat. Contra quem sapientia Dei in Ecclesiastico sic intonat: Quam male fame est qui fugit patrem, et est maledictus a Deo qui exasperat matrem .  Confidimus tamen quod preueniente gratia Dei inuenietur innoxius ab his, aut correctus, aut cito resipiscet admonitus; et efficietur non qualis dicitur, sed qualis a nobis pie desideratur et speratur. Hinc iam tue glorie presentes filios nostros sancteque Romane et apostolice sedis nuntios per omnia commendamus, quatenus ut decet liberaliter suscipiantur, reuerenter habeantur, benigne et honeste tractentur, rationabiliter patienterque audiantur, atque quantocius nobis laudabiliter remittantur, ne tantum laborem illos frustra arripuisse pigeat, nos mandasse pudeat. Porro ex Amalfitano episcopo nulla tibi sub oriatur suspicio, quia Romanus est omnino, et ab Amalfitanis discedens, familiariter nobiscum uiuit iam pene anno integro. Benedictus Deus et Pater  Domini nostri Iesu Christi, Pater misericordiarum, et Deus totius consolationis , dignetur tuam excellentiam benedicere omni benedictione spirituali repleatque omni gaudio et pace, ut in presenti seculo per longa tempora feliciter domineris, et in futuro sine fine cum Rege regum et Domino dominantium regno celorum beate perfruaris, honorabilis et desiderabilis nobis in Christo, fili et gloriose Auguste. Amen.



CIu. S. Leo monasterii S. Saluatoris et S. Marie Nienburgensis possessiones et priuilegia, rogante Albuino abbate, »pro Dei amore et petitione fidelis sui Richerii abbatis  atque interuentione Egberti Fuldensis abbatis« confirmat. 
[Knaut, Grundliche Furstellung, p. 17, teste Iaffe in Regestis Pont. Rom, p. 379.---Incip.: Si semper sunt concedenda.]





Cu. S. Leo Albuuino, abbati S. Marie Nienburgensis et eius successoribus »pro petitione Richerii, Casinensis Montis abbatis,«  concedit ut in procurandis sacris utantur dalmaticis et sandalis. 
[Beckmann, Historie des Furstenthums Anhalt, teste Iaffe, Regest. Pont. Rom. p. 379.---Incip.: Si pastores ouium.]




Cu bis. S. Leo IX de clericorum castimonia scribit contra epistolam Nicete abbatis monasterii Studii. Fragmenta.
[Mansi, Concil. XIX, 696.]


Clementis lib. I, Petri apostoli Itinerarium et Canones apostolorum numerant Patres inter apocrypha, exceptis cap. 50, quos decreuit orthodoxis adiungi.

 Apud nos nec ad subdiaconatus gradum quisquam admittitur, nisi perpetuam continentiam, etiam a propria coniuge, profiteatur; nec post gradum cuiquam ducere uxorem conceditur.


Leo IX in epistola qua supra.

Seriatim et aperte prosequitur quod S. R. E. etiam in gradibus clericorum agit; clericos enim, ostiarios, lectores, exorcistas, acolythos si extra uomitum [f. solitum] et habitum monachi inueniantur, et continentiam profiteri nolunt, uxorem ducere uirginem cum benedictione sacerdotali permittit; non autem uiduam repudiatam; qui propter hoc deinceps nec ad subdiaconatum promoueri poterit, nec laicus non uirginem sortitus uxorem, aut bigamus ad clericatum. Quod si quis ex prefatis ordinibus  desiderat ad subdiaconatum ascendere, non potest sine consensu uxoris sue, ut de carnali fiat deinceps coniugium spirituale, cogente eos nemine. Nec permittitur postea uxor iniungi eodem marito suo carnaliter, nec cuiquam nubere permittitur in uita, aut post mortem illius.


Idem ibidem.

Omnino confitemur non licere episcopo, presbytero, diacono, subdiacono propriam uxorem causa religionis abiicere a cura sua, scilicet ut ei uictum et uestitum largiatur, sed non ut cum illa ex more carnaliter iaceat. Sic SS. apostolos legimus egisse, B. Paulo apostolo dicente: Nunquid non habemus potestatem sororem mulierem circumducendi sicut F. D.  et Cephas? uide, insipiens, quod non dixit: Nunquid non habemus potestatem sororem mulierem amplexandi, sed circumducendi, scilicet ut mercede predicationis sustentaretur ab eis, nec tamen deinceps foret inter eos ulterius carnale coniugium.





SPURIA.



CuI. Bulla S. Leonis IX in qua declarat se dedicasse ecclesiam Sancti Arnulphi, et multa priuilegia contulisse abbati et fratribus eiusdem monasterii. 
[Gall. Christ. XIII, 394, ex archiuo S. Arnulphi.]


LEO episcopus, seruus seruorum Dei, ecclesie in honorem beati Ioannis euangeliste sanctique Arnulphi confessoris Christi a nobis specialiter dedicate, et per eam uenerabili WARINO abbati suisque successoribus monachis etiam inibi Deo famulantibus salutem et apostolicam benedictionem.

Quamuis omnium Ecclesiarum Dei curam semper gerere debeamus, illis tamen quibus, diuina cooperante clementia, sancte benedictionis manum imponimus, propensiori cura et uigilantiori studio prospicere debemus in omnibus. Quapropter fidelium Christi, tam presentium quam futurorum, solertiam ignorare nolumus: qualiter nos a uenerabili confratre nostro Adalberone Metensi episcopo ad ipsam ciuitatem solemniter inuitati inter alia que  ibi diuina fauente gratia ad correctionem perduximus, monasterium sancti Arnulphi confessoris Christi, quinto Idus Octobris Christo consecrauimus. Huic igitur dignitati aliam dignitatem cupientes adiicere,  priuilegium auctoritatis nostre prefate non negamus ecclesie. uolumus itaque et sacra prime sedis auctoritate sancimus ut eadem ecclesia et ipsa sacrosancta Domini mensa in honore ipsius a nobis dedicata tale priuilegium inuiolabiliter obtineat, ut preter episcopos et abbates, ac septem eiusdem cenobii sacerdotes et tres canonicos de domo Sancti Stephani, primicerium decanum et corepiscopum primum, ad ipsum principale altare nullus unquam missas celebrare presumat, nisi et alia religiosa persona que postulatione et consensu abbatis aut fratrum ad illud reuerenter accedat. Precipimus etiam ut nullus archiepiscopus uel episcopus super idem altare quandiu inuiolatum est, manum suam temere superponat, uel pro quacunque occasione sacrosanctum redemptionis nostre mysterium ibi intercludere uel prohibere presumat; sed si homicidium  uel tale quid ibi, quod absit, peccatis contigerit exigentibus, a Romane sedis presule, uel quibus ipse iniunxerit dis utiendum ac determinandum esse censemus. Sed et annale ibi mercatum quotannis in anniuersaria dedicationis ipsius festiuitate, per assensum dilectissimi filii nostri domni Henrici tertii regis, secundi uero imperatoris, in eodem loco haberi decreuimus; et ut eadem dedicatio ibi semper festiue celebretur ab omnibus non minori auctoritate iubemus. Constituimus etiam et paterna dilectione, Warine abbas, tibi tuisque successoribus in perpetuum concedimus ut in sacra eiusdem dedicationis die aliisque precipuis festiuitatibus, in missarum celebratione sandaliis et dalmatica utamini, fraternitatem uestram commonentes ut cum  augmento huiusmodi honoris, augeatur in uobis amor Altissimi. Ad cumulum quoque uel augmentum monastice religionis adiicimus ut ecclesie, uille et possessiones quas serenissimi Romane Ecclesie filii reges et imperatores, Carolus scilicet Magnus, Ludouicus Pius, Arnulfus, Hendeboldus, Otto, Conradus eidem loco pia deuotione contulerunt, aut ab aliis Christifidelibus tradita priuilegii sui auctoritate firmauerunt, usibus abbatis ac fratrum inibi Domino famulantium perpetualiter deseruiant, et ad prebendam illorum absque omni contradictione integra semper et inconuulsa permaneant. Hoc est: Mareolas, Arx, Iussiacum cum ecclesia et decimatione; Floriacum etiam et Flauiniacum, Nugaredum,  et uigiacum; triginta etiam mansi cum ecclesia et decimatione in uilla siue curia que uocatur Rumeliacum; preterea uero Mauriuilla et uicus Deiuillare, et Tiliacum, Caminetum uero et Buxeriam quod Hildegardis regina cum ecclesia et decimatione, siluis et uineis, aquis aquarumque decursibus, molendinis etiam iam factis, uel in quocunque loco iuxta Saliam fluuium, infra bannum eiusdem curie sibi placuerit per uillicos fratrum semper transponendis et faciendis, ad prefatum sepius contulit locum, Pomeriolum etiam cum quo et per quod ecclesiastico more ipsum sepe dictum dotauimus monasterium. Sed et Laium castrum quod quedam Eua comitissa, cum silua que uocatur Heis, et cum omni utilitate uel suffusa eiusdem silue, cum ponte  etiam et piscatione circa Murt fluuium, ad prebendam delegauerat fratrum. Biuera etiam Assidelinde comitissa eidem loco traditum, sed Conradi gloriosissimi imperatoris auctoritate firmatum; sed et Nauis quidem uicum iuxta Mosellam fluuium, a Dagoberto rege traditum et corroboratum, uel quidquid in inferioribus partibus in Coloniensi episcopatu ad predictum pertinet cenobium; hec autem omnia prebende ecclesie fratrum hac nostra apostolica preceptione delegamus et confirmamus in perpetuum. Preterea uero ecclesiam, imo abbatiolam Sancti Felicis ipsi loco adiacentem, ubi primus eiusdem Metensis Ecclesie pastor beatus clemens corpore quiescit, quam prefatus uenerabilis episcopus Adalbero a predecessore suo quodam  eque Adalberone uocato, pro predicta curia Rumeliacum nuncupata, Sancto Arnulfo in concambium datam esse narrauit, et curtis testando monstrauit. Hanc quippe abbatiam, cum domibus, agris, siluis ac uineis, et cum omnibus appenditiis suis, ex auctoritate beati Petri et nostra eius indigni uicarii, rogatu predicti Adalberonis episcopi ac Warini abbatis cenobio S. Arnulfi ea ratione firmamus, quatenus prefatus abbas aut fratres eorumque successores sub ipsorum cura perpetualiter eam teneant atque possideant, nullusque ibi ulterius pastoralem uirgam quoquo modo suscipere siue portare presumat: sed abbas Sancti Arnulfi per suos aliosque religiosos fratres quidquid ibi ordinandum sit, semper ordinet atque disponat: illud uidelicet semper studens, illud  attendens ut sicut ipse suique fratres in suis usibus aliquantum inde releuari desiderant, ita eumdem locum assiduo sui famulatu semper uenerari et frequentare non desistant. Hanc igitur abbatiam cum omnibus ad eam iuste et legaliter pertinentibus insuper etiam uillas, ecclesias ac possessiones quas antea prenominauimus, sepe dicto sancti Arnulfi cenobio ac fratribus ibi Deo famulantibus taliter delegamus ac confirmamus, ut nullus imperator aut rex, nullus archiepiscopus uel episcopus, nullus dux, nullus comes uel uicecomes, sed nec aliqua persona magna uel parua, in eisdem rebus aliquam eis iniustitiam siue uiolentiam inferre audeat, uel aliquem aduocatum, nisi abbas aut fratres pro qualitate temporum uel diuersitate locorum alicubi petierint eis  ponere presumat: sed sicut reges et imperatores, episcopi etiam aliique fideles eadem bona illuc pia deuotione contulerunt, ita diuersis eorum usibus salua semper et inconuulsa permaneant. Quisquis autem sibi ad presens timens et in futurum precauens hanc sacram nostre confirmationis paginam seruare conatur, per gratiam omnipotentis Dei nostra semper apostolica benedictione muniatur; qui uero in aliquo eam uiolare uel temerare presumpserit diuini anathematis uinculo percussus, beatum Petrum apostolorum principem cum omnibus sanctis contrarium sibi sentiat, ut tamen id quod fecerit irritum sit et ratum non permaneat: sed abbas ipsius loci ac fratres a serenissimis Romane  Ecclesie filiis regibus scilicet ac imperatoribus inde iudicium et iustitiam querant. Si autem in hoc minus profecerint, id honoris et hoc singulare a nobis priuilegium semper obtineant, ut sicut in eodem monasterio pro nostre consecrationis letantur beneficio, sic a Romana sede contra omnes aduersitates apostolice defensionis perpetuo semper muniantur auxilio.

Data quinto Idus Octobris per manus Udonis sancte apostolice sedis cancellarii et bibliothecarii; et Tullensis primicerii, anno Domini Leonis noni pape primo, indictione secundo, anno uero Dominice incarnationis millesimo quadragesimo nono.

Eberhardus Treuerorum, archiepiscopus subscripsit.

 S. Hugo Chrysopolitanorum archipresul.

S. Adalbero Metensium episcopus.

S. Udo Leucorum episcopus.

S. Alinardus Lugdunensium episcopus.

S. Humbertus cardinalis et episcopus Silue Candide.

S. Theodericus uirdunensis episcopus.

S. Ioannes, etc.



CuII.  S. Leo IX in synodo parthenonis S. Grate possessiones et priuilegia, petente Conrado imperatore confirmat. 
[Mansi, Concil., tom. XIX, col. 727.]

In nomine sancte et indiuidue Trinitatis.

 Ego LEO, seruus seruorum Dei, una cum reuerendissimis archiepiscopis, episcopis, abbatibus, aliisque sancte Ecclesie catholice fidelibus in sacra synodo residentibus, necnon et iudicibus legisque doctoribus, spirituali filio domino Conrado imperatore, interuenientibus precibus Ambrosii Pergamensis episcopi [hoc est, Bergomensis], necnon Older, Brixiensis episcopi, postulantibus insuper predictis imperatore et similiter predictis reuerendissimis episcopis, nos sanctamque synodum deprecantibus: nostra et totius sacre synodi largitione concessimus monasterio S. Grate curtem et castrum, attinentia, et cuncta que Adleida mater S. Grate, que hoc monasterium de propriis rebus edificauit, et imperialibus constitutionibus  seu preceptis omnia ad eumdem monasterium pertinentia multo iure confirmata constituit, ut electiones abbatisse in sororum ordinatione permaneant, et omnia in potestate abbatisse sine aliqua diminutione consistant, et regibus, siue pontificibus, patriarchis, archiepiscopis, metropolitanis, episcopis, abbatisse, seu a quolibet uestrorum, et domino clero intemerata permanere perpetualiter constituimus sancte Pergamensi matri ecclesie, ubi domnus Ambrosius episcopus preordinatus esse uidetur, nostra synodali concordi largitione concedimus, ac omnia que spiritualiter agere debet, hoc est, circa consecrationem abbatisse uel monacharum, et de nulla se [f. de nulla re. HARD.] intromittant, neque de castro et curte de Saranica,  neque de aliis castris et uillis, campis, uineis, casis, molendinis, tam de ciuitate Pergamensi quam de foris per totum comitatum, cum omnia et omnibus ad eumdem monasterium S. Grate de predicto episcopo attinentia cum religioso iure concedimus. Unde si quis contra hanc apostolicam et synodalem auctoritatem et largitionem quisquam episcopus  inuasor aliquid molietur, siue contra hoc quod prediximus, repugnauerit, cuiuscunque gradus, uel ordinis, aut officii, uel dignitatis, aut generis, sciat se in iram B. Petri apostolorum principis, et omnium sanctorum, et nostram nostrorumque predecessorum cursurum, [f. incursurum. HARD.], et eternaliter anathematis uinculo damnatum, ac in excommunicatione uicturum uniuersalis Ecclesie et cuncti populi Christiani. Insuper nisi a malo resipuerit, irreuocabili exsilio puniatur, uel ultimis suppliciis feriatur, et bona eius publicentur. Qui uero pio intuitu custos et obseruator in omnibus exstiterit, benedictionis gratiam et uitam eternam cum omnibus sanctis habere mereatur in secula seculorum. Amen. Fiat, fiat. In his autem  interfuerunt archiepiscopi, episcopi, abbates, iudices Romani seu de uicinis et longinquis ciuitatibus. Interfuit D. Conradus imperator, et Ambrosius, et Oldericus, episcopi, etc., quorum impulsu N. Prenestinus, Georgius Portuensis, Deodatus Holstiensis, Martianus Narniensis, Benedictus Tiburtinus, Bernardus Castriensis, Ioannes Petrosinus, Gregorius Ortensis, Georgius Tiburtinus, ualentinus Manotensis, Theodorus Mileto, Sauinus abbas Planete, D. abbas Altinensis; omnes archiepiscopi, episcopi, abbates, et reliqui plures cardinales, sic actis interfuere. Gregorius cardinalis ad uincula, Benedictus S. Cecilie, Andreas presbyter patriarcha Lateranensis, Iulianus presbyter Lateranensis, Faustinus presbyter S. Petri, Marcus presbyter  S. Petri apostoli. Hi omnes cardinales his actis interfuere. Faustinus caput senatus et consul, et iudex de palatio, Iulianus de Ferna Muana Romanus. Paulus de templo palatii, et plures alii.

Data et corroborata Iu Idus Iunii in patriarchio Lateranensi Domini Saluatoris feliciter. Amen, amen.

Subscriptio notarii, omisso signo.

Ego Stephanus notarius interfui, et iussu D. Leonis summi pontificis omnia supradicta scripsi et tradidi.



CuIII. S. Leonis IX epistola ad Leodegarium sancte uiennensis Ecclesie episcopum. 
[Bosco, Bibliotheca Floriacensis, p. 68.]


LEO episcopus sancte Romane Ecclesie, uenerabili confratri LEODEGARIO uiennensi archiepiscopo, et per te Ecclesie tue in perpetuum.

Priuilegia Ecclesie tue, que papa Siluester primus, et eius successores, nostri uidelicet predecessores concesserunt, et nos statuimus. Predia  et bona et munitiones que Romanorum imperatores et Francorum atque Burgundie reges, Ecclesie tue dederunt, auctoritate Dei et sancti Petri et nostra, firma esse precipimus. Similiterque Galliarum per uII prouincias episcopis precipimus, ut sicut predecessoribus tuis auctoritate sancte Romane Ecclesie, ipsi aut predecessores eorum paruerunt, obediant quoque et tibi. Quoniam oportet iussu beati Petri per Clementem ut una queque gens recognoscat, per suos episcopos, quis inter eos sit primus.

Data per manus Petri, sacri Lateranensis palatii cancellarii u Idus Maii.



CIX. S. Leonis IX diploma quo Ioanni abb. S. Iustine Patau. usum pontificalium ornamentorum indulget. 
[Apud R. P. Bern. Pezium, Thes. Anecd. uI, 244.]


LEO episcopus, seruorum Dei seruus, IOANNI uenerabili abbati monasterii Sancte Iustine, perpetuam in Domino salutem.

Ex principalitate sedis apostolice, cui Deo presidemus auctore, religiosos Christi sacerdotes, quos omni morum honestate pre ceteris clarere conspicimus, sicut eos quadam familiari dilectione pre ceteris amplectimur, ita quoque nos concedet sacerdotalibus quibusdam insignibus pre ceteris decorare, ipsosque cum rebus ecclesiarum quas regunt nostre apostolice auctoritatis tutela ac defensione stabiliter munire, quatenus ceteri ad  religionem, sanctitatem et omnimodam morum honestatem, nec non ad sancte Romane Ecclesie et summe sedis pontificis debitam subiectionem, reuerentiam, deuotionem et ardentissimam dilectionem feruentius incitentur.

Unde, frater carissime et abbas uenerande Ioannes, quia te religione, sanctitate, humilitate et omnimoda probitate pollere, et in sancte Romane Ecclesie nostrique deuotissima subiectione et obsequio feruere intuemur, sandaliis et dalmatica ad missarum celebrationem te concedimus uti, nec non tam ad missam quam ad solemnes processiones te mitra et cyrothecis ornari, quatenus precibus et meritis illius beate uirginis et martyris, cuius corpus  in commisso tibi monasterio requiescit, pro cuius etiam honore ac dilectione tibi supradicta concedimus, adiuuari ualeamus.

Omnia insuper que ad predictum beate Iustine monasterium pertinent iuste acquisita siue acquirenda, sub tutela ac defensione sedis apostolice suscipimus, saluo scilicet iure matris tue Ecclesie Paduane.

Nullus igitur archiepiscopus, episcopus, dux, marchio, comes, uicecomes, nullaque magna paruaque persona in predicti monasterii rebus ullam deinceps uiolentiam inferre presumat. Si quis uero huius nostre apostolice sanctionis priuilegium uiolare presumpserit, nisi cito resipuerit, et admonitus male acta digna satisfactione emendauerit, a sancte  Ecclesie communione segregatus perpetue subiaceat maledictioni. Qui autem obseruator exstiterit, repleatur abundantia apostolice benedictionis.

Datum Patauii per manum Bernardi uice Petri cancellarii, anno Dominice incarnationis 1053, indict. uI, anno autem pontificatus domini Leonis IX pape u, quarto Non. Augusti. Actum feliciter, amen.



CX. S. Leo IX monasterio Besuensi priuilegia tribuit. 
[D'Achery, Spicil. II, 425.]

LEO episcopus, seruus seruorum Dei, OLGERIO, abbati Besuensis monasterii, tuisque successoribus, perpetuam in Domino salutem.

 Conuenit apostolico moderamini pia religione pollentibus beneuola compassione succurrere, et petentium desideriis congruum impertiri suffragium. Quapropter inclinati precibus tuis, fili carissime, decreuimus more antecessorum nostrorum hoc nostro priuilegio apostolice tuitionis, uestro Besuensi monasterio propter imminentes persecutiones, et propter innumeros casus qui superueniunt, dignam concedere libertatem. uidelicet ut nulla persona, aut ulla potestas, siue ecclesiastica, seu secularis, super eam audeat dominationem aut potestatem usurpare preter Lingonensem episcopum, qui ei patrocinetur iuste et canonice. Sic tamen ut ei non liceat neque ministris eius terras aut beneficia monasterii commutare, uel dare, nec uasa, nec ornamenta,  seu uolumina subtrahere, aut qualicunque occasione diripere. Omnia uero quecunque habet uel tenet, uel acquisierit, supradictus locus habeat, et teneat nostra apostolica confirmatione iure perpetuo, in cuiuscunque diecesi sit.

Interdicimus etiam nostra auctoritate ut nullus audeat supradicto monasterio uim inferre, uel eum in subiectionem cuiuscunque monasterii redigere. Raptores cuiuscunque ordinis uel dignitatis sint, qui res que ad supra nominatum cenobium pertinent, siue de hominibus, seu de terris, uel de qualibuscunque rebus, unde sustentare et uiuere debent inibi Deo seruientes, rapuerint uel subtraxerint, ligamus eos ligamine sancti Petri usquequo  congrue satisfaciant.

Prohibemus etiam ne infra unam leuuam a monasterio liceat alicui aliquem inuadere uel eius res auferre. Statuentes apostolica censura ne ulla hominum persona magna uel parua contra hoc nostrum priuilegium uenire pertentet. Quod si fecerit, apostolico anathemati subiacebit, usque ad dignam satisfactionem. Qui uero seruauerit, benedictionis nostre gratia cumuletur, et eterne uite particeps efficiatur.

Datum Iu Nonas Octobris, per manus Petri diaconi, bibliothecarii et cancellarii sancte apostolice sedis, indictione u, anno ab incarnatione Domini 1052 pontificatus autem domini Leonis IX pape III.





IN FICTITIUM DE CORPORE S. DIONYSII DIPLOMA MONITUM.



In illo itinere  Leo pontifex Ratisponam accessit, atque corpus sancti Wolfgangi, eiusdem urbis episcopi, e tumulo leuauit, ut in Annalibus Saxonicis ad hunc annum legitur. Hac occasione usi Ratisponenses Sancti Emmerammi monachi, prolatis nescio quibus tabulis, pontificem induxerunt ad transferendum similiter corpus quoddam, recens in ecclesia sua, dum instauraretur, inuentum, quod sancti Dionysii Parisiorum primi episcopi esse iactitabant. Circumfertur hac de re Leonis pape bulla, inscripta Clarissimo filio inclyto regi Francorum, ac uenerabilibus fratribus, archiepiscopis, episcopis, et dilectis, abbatibus, prioribus, prepositis et decanis, uniuersisque tam subditis, quam prelatis eiusdem regni. In hac bulla loquens inducitur pontifex se ad partes Germanie uisitandas ab Heinrico imperatore inuitatum accessisse, et Ratisponam euocatum, ut uenerabile corpus beati Wolfgangi, eiusdem urbis episcopi, transferret. Quo peracto, Francorum regis legati ipsum pontificem induxerint ad finiendam litem que Francos inter et predictam urbem super possessione corporis beatissimi Dionysii Areopagite diutissime uentilata erat, asserentibus Francis illud penes se superesse; Ratisponensibus ex aduerso contendentibus ipsum per Arnulfum imperatorem ad ecclesiam Sancti Emmerammi translatum, ubi hactenus asseruetur; quod uenerabilis abbas Reginwardus, eiusque fratres cum tota urbe Ratisponensi asserebant. His auditis, ait pontifex, se capsas, thecas et scrinia, in quibus sacre reliquie condite dicebantur, necnon titulos et epigrammata que Ratisponenses pro sua causa proferebant, accurate discussisse cum imperialibus et papalibus litteris, picturis et sculpturis uetustissimis, exprimentibus indicia ueritatis; seque demum indubitata fide comperisse, dicti martyris ossa uenerabilia, excepta particula manus dextre, in memorato beati Emmerammi cenobio contineri; idque attestari prodigia et portenta que pontifex diligenter conscribi iusserit; ideoque districte precipere ut ipsius translationis solemnitas tam a fratribus eiusdem monasterii quam in tota urbe deinceps quotannis celebretur. Ceterum non esse quod tantopere doleant Franci, sancti Dionysii corpus sibi esse ablatum, quandoquidem eius predicationis et passionis, consortes Rusticum et Eleutherium apud se retineant: nec egre ferendum si Germanos iam uisitare dignetur uel defunctus, qui Gallos uiuens predicatione, signis et martyrio illustrauit. Pretiosum quidem esse thesaurum quem perdiderint Franci, at eos attendere debere ablatoris dignitatem, qui ad has reliquias suffurandas Cesareum uerticem inclinauerit. Datum et actum Ratispone per manus Friderici diaconi, bibliothecarii et cancellarii Ecclesie catholice et apostolice anno Domini 1052 pontificatus domini Leonis pape Iu, indict. u [uI], Nonas Octobris. Hec summa uulgati diplomatis, quod subdititium esse uel ipsa contextus lectio persuadet, id est stylus, qui omnino a pontificiis Leonis aliorumque Romanorum litteris alienus est. Deinde multa in fictitio illo diplomate falsa continentur. Falsum quippe est in primis, quod in eo legitur, causam hanc diutissima uentilatum fuisse. Nulla enim ante id tempus apud ueteres de hac controuersia mentio. Falsum est Leonem ad id discutiendum, tam imperialibus quam papalibus  antecessorum suorum litteris instructum fuisse. Quis enim unquam has imperiales et papales litteras protulit? Falsum denique est hoc factum fuisse ab Arnulfo imperatore, ut alias ostendimus  . Mitto quod uoces Alemannorum et Alemannie,  que in eiusmodi litteris occurrunt ad significandos Baioarios et Baioariam, posteriorum temporum genium sapiunt. Iam qualia uerba Leonis pape ad Henricum Francorum regem, quibus eum ob hanc subtractionem solari conatur! qualis sermo pontificis, ut Arnulfi furtum approbet! Sed his nugis diutius immoror. Haud tamen absolute negauerim, Leone papa Ratispone demorante, questionem de corpore sancti Dionysii uentilatam fuisse  atque in sancti Emmerammi templo tunc detectum fuisse quoddam corpus, quod eiusdem sancti Dionysii corpus esse, prolatis nescio quibus tabulis, Ratisponenses asseruere; idque forte Leoni persuasum fuisse. Hinc est quod Henricus rex ad refellendam hanc opinionem, frequentem episcoporum, abbatum et procerum cetum in Dionysiano monasterio per Hugonem abbatem indici iussit, ac sancti Dionysii loculum reserari.



CXI. Diploma S. Leonis IX de corpore S. Dionysii. 
[Mansi, Concil. XIX, 674.]


In Saluatoris nostri Iesu Christi nomine. Amen. LEO episcopus seruus seruorum Dei, clarissimo filio inclyto regi Francorum, ac uenerabilibus fratribus archiepiscopis, episcopis et dilectis in Christo filiis abbatibus, prioribus, prepositis et decanis; uniuersisque tam subditis quam prelatis eiusdem regni, salutem et apostolicam benedictionem:

Deus omnipotens, qui non immerito per Prophetam in sanctis suis esse mirabilis predicatur, mira quadam inscrutabilis consilii sui profunditate disponit: que dum considerare non sufficit mens humana,  ipsa suimet infirmitate deficiens, in quemdam sui excessum rapi cogitur et stuporem. Quod ipsi nos nuper experti, et uobis in Christo karissimis, et uniuersitati fidelium promulgare compellimur ut et Dei opera pariter admiremur. Nam cum per instantiam serenissimi imperatoris Henrici ad partes Germanie uisitandas, ac precipue ad urbem que dicitur Ratispona, uel Regenspurg, euocati essemus ad uenerabile corpus beati Wolfgangi eiusdem urbis episcopi transferendum, hoc ea qua decuit reuerentia et deuotione peracto, tui, Francorum rex in Christo, fili carissime, nos legati tuorumque omnium uice solliciti rogarunt, quatenus litem, que inter uos et urbem predictam super sacrosanctis  ossibus beatissimi Dionysii Areopagite diutissime uentilatam ueritate discussa dirimere curaremus: uobis quidem eadem apud uos esse dicentibus, ciuibus autem atque incolis urbis prefate astruentibus e conuerso ea per inuictissimum Arnulphum quondam imperatorem ad ecclesiam beati martyris Emmeranni esse translata, ibidemque deinceps contineri. Que quidem Ecclesia inibi sita est, atque ab omni aliorum subiectione ac iurisdictione libera et excepta, ad ius et proprietatem beati Petri apostolice sedis immediate pertinere dignoscitur: oblatione uidelicet excellentissimi Romanorum imperatoris Caroli Magni ac posterorum ipsius, qui eidem hactenus successerunt, seu in imperio, seu in regno. Idipsum nichilominus uenerabilis abbas Reginwardus  ac fratres eiusdem Ecclesie cum uniuersitate Ratispona instantissime petiuerunt fieri.

Nos ergo utriusque partis precibus inclinati, nec uolentes ulterius corda fidelium huius dubii ambiguo caligare, in fratrum nostrorum ac plurium episcoporum ac prelatorum presentia et conspectu  scripta Arnulphi Augusti ordinemque rei diligentissime perlegentes; nec eo contenti, capsas, thecas et scrinia, in quibus sacre reliquie condite dicebantur, ac titulos ac epigrammata eorumdem, oculo tenus solerti examine discutiendo nichilque omittendo quod ad indagationem certitudinis pertinet, tam imperialibus quam papalibus antecessorum nostrorum litteris sufficienter instructi, picturis quoque parietum multiplicibus et sculpturis uetustissimis, exprimentibus indicia ueritatis et notas: indubitata fide comperimus, dicti doctoris et martyris ossa uenerabilia, excepta particula unica simul et minima manus dextre, apud memoratum B. Emmeranni cenobium integraliter contineri. Etenim, ne testimonia hominum, que iam diximus, non sufficerent, diuina  quoque non defuere prodigia et portenta que dubium omne penitus abegerunt: que nos quoque conscribi iussimus diligenter, uobisque transmitti per uestros nuntios ac legatos, nec non apud ecclesiam predictam perpetuo conseruari; ut et ad posteros geste rei notitia deducatur, et ulterius litigandi materia penitus conquiescat. Insuper et districte precipimus, statuentes ut translationis ipsius ueneranda solemnitas, tam a fratribus eiusdem ecclesie quam ab uniuersis urbis iam dicte, annis singulis, cum omni iucunditate et gaudio celebretur, totaque tripudiet regio Germanorum tanti Patris atque patroni aduentui non ingrata.

uos autem in Christo dilectissimi filii, rex Francorum  tuique fideles, quamuis inuidendi Teutonice genti uideamini iustam quidem habere materiam, ita ut putatis merito de Alemannorum uobis letitia sit dolendum; considerantes tamen et Dei omnipotentis et inuicti martyris sui uoluntatem, quem ablatum plangitis, consolationis tandem admittite placamentum, pensantes attentius quod nec uobis ablatus est, quippe qui carissimos predicationis sue et passionis consortes, Rusticum et Eleutherium, in dilectionis adhuc et tutele pignus et certitudinem dereliquit: nec dolete, si Germanos iam uisitare dignatus est uel defunctus, qui uobis adhuc uiuens predicauit, et apud uos bonum certamen certando, cursum consummando, fidem seruando , triumphum peregit uictoriosissime  passionis, apostolatus sui super uos signa tam in uita perficiens quam in morte.

Qui igitur Alemanniam ipsius ossa fouere non permittatis in solatium et tutelam, quem uobis Athene, ut Christo lucrifaceret uos, uiuum recipere, audire et celo transmittere permiserunt?  Accedet nichilominus consolationis et alia ratio, et auctoritas scilicet et excellentia subtractoris. Pretiosum quidem thesaurum uos perdidisse fatemur, sed ablatoris attendite dignitatem; simulque Patris et apostoli uestri glorie congaudete, qui cum uos meritorum atque doctrine sue gaza ditauerit, et reliquiarum saltem suarum ac apothecas tam deuotum furem sui corporis habet quam insignem, auro utique et topazio meliorem, qui sui ualore ad ossa sua sanctissima subtrahenda Cesareum etiam uerticem inclinauit. Nec maiestas imperialis, nec regia celsitudo, pii furis hic notam aut nomen erubuit in Arnulpho: dummodo beati corporis opibus uel doli, uel furti, uel sacrilegii modo sacrari atque ditescere mereretur, qui fures atque sacrilegos erat solitus  condemnare. Dummodo Macarii Dionysii pretioso corpore frueretur, fur ipse tunc fieri et sacrilegus non contempit.

Cum insuper fides atque deuotio dubium etiam  omne per hoc penitus amputauit, quod non in ipsa Roma, non in quacunque metropoli, non in urbe qualibet regni uel arce sibi studebat eligere sepulturam, sed ubi suum se Dionysium condidisse et sciunt, et letantur, suo se sperans patrocinio defendendum et conresuscitandum in die nouissimo cum beatis. Presentibus igitur dilectionem uestram monemus attentius, et hortamur in Domino, districte precipientes quatenus Rustico et Eleutherio pie contenti, non fallentes uosmetipsos et alios, beatissimi Dionysii ossa in urbe Ratisponensium apud ecclesiam Beati Emmeranni martyris et noscatis et fateamini coruscare.

Datum et actum Ratispone per manus Friderici diaconi, bibliothecarii et cancellarii sancte Romane  Ecclesie catholice et apostolice, anno Domini millesimo quinquagesimo secundo, anno pontificatus domini Leonis noni pape quarto, indictione [F. sexta, HARD.] quinta, Nonis Octobris.



APPENDIX AD EPISTOLAS S. LEONIS IX.





I. MICHAELIS CAERULARII PATRIARCHAE CONSTANTINOPOLITANI ET LEONIS ACRIDANI ARCHIEPISCOPI BULGARORUM EPISTOLA AD IOANNEM TRANENSEM IN APULIA EPISCOPUM.






[NOTA.]

Michel, cognomento Cerularius, necnon et Leo Acridanus, archiepiscopus Bulgarorum, in suggillationem omnium Latinorum, aduersus sanctam Romanam et apostolicam sedem, imo contra omnem Occidentalem Ecclesiam scripserunt epistolam, quam miserunt ad Ioannem Tranensem in Apulia episcopum, peruulgandam apud Latinos omnes, cui in codice titulus huiusmodi affixus legitur: Calumnia episcoporum Michelis Constantinopolitani et Leonis Acridani, peruicaciter exhalantium pestiferas mephites diuersarum hereseon aduersus sanctam Romanam et apostolicam sedem, imo contra omnem Latinam et Occidentalem Ecclesiam. Hec quidem calumnia Greco sermone edita, et Ioanni Tranensi episcopo in sugillationem omnium Latinorum directa, cum fuisset Trani exhibita fratri Humberto, sancte Ecclesie Silue Candide episcopo, in Latinum est translata eius studio, atque delata domino Leoni nono. Qua etiam hic ad cautelam multorum et notitiam, non autem ad aliquam utilitatem inserta, cunctis scire uolentibus fideliter est conseruata. Ipsa autem ipsorum epistola sic se habet:

 MICHAEL, uniuersalis patriarcha noue Rome, et LEO, archiepiscopus Acridie metropolis Bulgarorum, dilecto fratri IOANNI Tranensi episcopo.

Dei magna dilectio et iucunda compositionis uiscera flexerunt nos scribere ad tuam sanctitatem, et per te ad uniuersos principes sacerdotum, et sacerdotes Francorum, et monachos, et populos, et ad ipsum reuerendissimum papam, et memorari de azymis et Sabbatis, que mystice indecenter custoditis, et communicatis Iudeis. Etenim azyma et  Sabbata ipsi custodire a Moyse iussi sunt; nostrum uero Pascha Christus est. Qui ut non iuxta legem inueniretur aduersarius, et circumcisus est, et legale Pascha celebrauit primitus. Sic illo discedente nostrum nouum operatus est. Et hoc manifestum est in Euangelio secundum Mattheum. De mystica cena loquens euangelista sic quoque inquit: Prima autem die azymorum accessere discipuli ad Iesum, dicentes ei: Ubi uis paremus tibi comedere Pascha? Qui ait: Ite ad ciuitatem ad quemdam, et dicite ei: Tempus  meum prope est; apud te facio Pascha cum discipulis meis . Et post pusillum: uespere autem facto discumbebat cum duodecim, et edentibus illis dixit: Amen, amen dico uobis, quia unus uestrum me traditurus est. Et post pusillum, dicente Iuda: Nunquid ego sum, Rabbi? dicit ei: Tu dixisti . Hucusque, o Dei homines, uniuersa legalis Pasche sunt: deinde que mystici et nostri sunt addidit euangelista, et dicit: Edentibus autem illis, accepit iehsu panem fregit, et dedit discipulis suis et dixit: Accipite et comedite; hoc est corpus meum quod pro uobis tradetur. Et accipiens calicem, gratias egit, et dedit illis, dicens: Bibite ex eo omnes, hic est sanguis meus noui testamenti . Dicendo enim, noui, ostendit quomodo ea que ueteris fuerunt Testamenti,  cessauerunt. Aspicite quomodo panem corpus suum sub Nouo Testamento uocauit, sicut uiuificum et plenum spiritu, et sicut caloris demonstratiuum. uos quidem panem, nos arton dicimus. Artos autem interpretatur eleuatus, et sursum portatus, a fermento et sale calorem et eleuationem habens; azyme autem nil distant a lapide sine anima, et luto lateris deorsum consumpte terre, et sicco luto comparate, quas cum amaritudinibus Moyses comedere miseris Iudeis semel in anno legem constituit, dicens:

Quoniam male passionis et tribulationis symbola sunt, significatiue sunt; et nostrum Pascha gaudium, et letitia totum est, et extollit nos ab humo propter gaudium ad celum, sicut et fermentum propter proprium calorem panem, qui panis omni suauitate  repletus est. Azyme uero neque sal, neque fermentum habentes, lutum est aridum. Aut non audistis Iesum dicentem discipulis suis quia uos etis sal terre , et quoniam simile est regnum celorum fermento, quod accipiens mulier abscondit in farine satis tribus, usque dum fermentaretur totum?  Mulierem, sanctam Ecclesiam uocat; satis uero tribus modiis repletis, Patrem, et Filium, et Spiritum sanctum, quorum nequaquam lutulente azyme sunt participes. Dicit enim, et Dauid de Christo: Tu es sacerdos in eternum secundum ordinem Melchisedech , qui ante Moysen et Abraham celi et terre et ceterarum creaturarum agnoscens Dominum, exsurgens obtulit illi panem et  uinum. Ideo dicit diuinus Apostolus: Quoniam si consummatio per Leuiticum sacerdotium erat , non, secundum ordinem Melchisedech, sacerdos Christus diceretur. Et quia translato sacerdotio, necesse est ut legis translatio fiat , que lex lutulenta constituit azyma Iudeis custodire. Idem ipse magnus Paulus ad Corinthios prima Epist. de his loquens ait: Fratres, ego accepi a Domino, quod et tradidi uobis; quoniam Dominus in nocte, qua tradebatur, accepit panem, et gratias agens fregit, et dicit: Accipite et comedite, hoc est corpus meum, quod pro uobis tradetur. Hoc facite in meam commemorationem. Similiter et de calice. Hic est calix noui testamenti in meo sanguine; hoc facite, quotiescunque bibetis in meam commemorationem. Quotiescunque  manducabitis panem hunc, et calicem bibetis, mortem Domini annuntiabitis . Azyme uero neque commemorationem habent Domini, neque mortem illius annuntiant sicut Moysaice, et ante mille quadringentos annos ex lege constitute, et per Nouum Testamentum, hoc est per sanctum Euangelium, et per Christum maledicte et derelicte.

At Sabbata uero quomodo in Quadragesima Iudaice obseruatis? Aut non audistis Euangelium loquens quia, transeuntes discipuli in Sabbatis ceperunt iter agere, euellentes spicas et comedentes. Dicebant autem Iudei ad Christum: uides quid isti faciunt in Sabbatis? Qui dixit: Etiam. An nescitis quid egit Dauid cum esuriret ipse, et qui cum eo erant, quomodo intrauit in templum, panes propositionis comedit? etc.  Et quia Sabbatum propter hominem factum est, non homo propter Sabbatum : Qui et dicebant: Quoniam homo iste non est ex Deo, qui Sabbatum non custodit . Et iterum loquente Christo in Sabbato, et ei qui manum aridam habebat , similiter et ei qui demonis spiritus habebat, in Sabbato mundato, et murmurantibus Iudeis et multa dicentibus dicit Christus: Hypocrite, unusquisque uestrum non soluit asinum a presepe, aut bouem suum, et ducit adaquare?  Et paralytico similiter, quem sanum fecit. Et ideo hi, qui Sabbata cum azymis custodiunt, neque Iudei, neque Christiani sunt, sed similes sunt leopardo, sicut dicit magnus Basilius, cuius capilli nec nigri sunt, nec omnino albi.

 Quomodo autem et suffocata hi tales comedunt, in quibus sanguis tenetur? aut nescitis, quod omnis animalis sanguis sit anima ipsius, et qui comederit sanguinem, animam comedit?  Et idcirco secundum hoc nec gentiles ex toto sunt; illi autem occidunt, aut plagantes comedunt.

Et iterum: Alleluia in Quadragesima non psallitis, sed semel in Pascha tantummodo, quod interpretatur, Dominus uenit, laudate, hymnum dicite, et benedicite eum. Ergo, secundum hoc, neque Domini Dominum, neque benedictus qui uenit psallitis. Et istud uero alleluia Hebraice dictum est. Cur tantam deceptionem horum talium non aspicitis, nec intelligitis, neque corrigitis populos, et uosmetipsos, sicut qui debent iudicari ex his a Deo? Non derelinquitis  quod dicitur, quod hoc Petrus, et Benedictus, et Paulus et ceteri docuerunt? decepistis uosipsos, et populum in istis.

Que uero scripsi ea sunt que Petrus et Paulus et ceteri apostoli, et Christus docuit, et sancta atque catholica Ecclesia suscepit et custodit religiose, que et uos correcti custodite. Azyma uero, et custodias Sabbatorum proiicite miseris Iudeis; similiter et suffocata barbaris gentibus, ut fiamus puri in recta et immaculata fide, et unus grex unius pastoris Christi. Cuius in cruce diuino sanguine inebriati laudamus puri pure Patrem, et Filium, et Spiritum sanctum uniuersa Mosaice legis, et ab eo custodita derelinquentes sine Deo Iudeis, qui uelut ceci perquirentes  Christum, lumen amiserunt, permanentes in umbra, sicut insipientes perpetuo.

Hec autem, homo Dei, et multoties ipse cum populo agnoscens docuisti esse, et correctus scripsisti multis similem consuetudinem habentibus, et ut habeas salutem anime tue, mitte principibus sacerdotum  et sacerdotibus, et adiura ut per hec seipsos corrigant, et Dei populum, ut Dei mercedem in istis habeas: et si hoc feceris, propono et per secundam scriptionem maiora et perfectiora his tibi scribere, fidei uera ostensione et firmamento animarum, pro quibus Christus posuit animam suam.






[NOTA.]


Hactenus epistola Michelis Cerularii et Leonis Acridani episcopi, ut uidisti ex ipsius titulo. Porro hanc Michelis et Acridani epistolam in Apuliam missam Humbertus S. R. E. cardinalis episcopus Silue Candide acceptam Trani cum esset, in Latinum transtulit, detulitque eam ad ipsum Leonem pontificem. Ita quidem habet scriptus codex, in quo ista omnia descripta leguntur: Leo autem Papa ea perlecta, prolixam illam ad eumdem Michelem et Leonem Acridanum epistolam scripsit, que inter cusas ipsius Leonis epistolas prima ordine ponitur. Ubi et ex nota temporis in ea apposita, hoc esse anno conscripta cognoscitur, dum ait interuenisse mille et fere uiginti annos a Christi passione usque ad illud tempus, quo scribebatur epistola. Quod enim dicit, fere uiginti, plane nondum fuisse uiginti declarat. Etenim exordio sequentis anni iam fuisse uigenti, ait in epistola data ad eumdem Michelem mense Ianuario. A tricesimo quarto Christi anno incipere consueuisse Romanam Ecclesiam numerare ab eius passione annos, suo loco superius dictum est.





II. EPISTOLA IOANNIS I ABBATIS FISCAMNENSIS AD S. LEONEM IX. Post laudatum summum pontificem, conqueritur de ui sibi ab Italis illata.
[Martene, Thesaur Anecd. I, 207, ex ms. Bigotiano.]

 Summo apostolice sedis pontifici LEONI, Dei gratia sanctificato uice Petri, IOANNES, fratrum minimus et in numero abbatum ultimus, primatum in celesti curia cum senatus apostolorum festiua gloria.

Gaudeat orbis Romanus tanti presulis infula adornatus, qui ut lucifer inter astra purpureus emicat, tam pia quam noua religione rutilans, ad depellendas e gremio matris Ecclesie uarii erroris nebulas. Denique quis pastor in Romana Ecclesia post aurea illa secula in quibus Leo, Gregorius claruerunt, uitro puriora spiritalis doctrine lumina, surrexit tam diligens et uigilans, ut tu, presulum sanctissime, qui pascis gregem Dominicum super uiuidos montes pascue? Nam ut fidem dictis faciam, quis  non miretur, et in laudis iubilum prorumpat, pro inaudita nostris seculis oculati pastoris prouidentia? qui non eo contentus in propria sede urbis Rome uni populo consulere, aut solam frugum fertilem Italiam imbre celestis uerbi irrigare, uerum etiam Cisalpinas Ecclesias synodali scrutinio circuit et lustrat, et si quid incultum, et a norma rectitudinis distortum inuexit, mox ecclesiastica censura corripit ac regula iustitie emendat et corrigit. Aue, Pater, papa mirabilis. Aue presulum presul specialis; aue, inquam, illa ignis columna, olim Isrelitico populo preuia, qui predux inoffenso calle per uastam mundi huius solitudinem populum Dei sanctum prouehis ad celestem Ierusalem, ueram terram repromissionis. Igitur impleatur os nostrum  laude et lingua nostra exsultatione. Gloria in excelsis Deo, uisitauit nos Oriens ex alto. Sed, o mortalis conditio! quam nichil fidum et ex omni parte beatum in hoc labili seculo! Ecce, memorande pontifex, dum in laudes tuas attempero modulos lingue, pro terris pace reddita per almam tue dispensationis prouidentiam, pulsat me dolor e latere interrumpens stridulo planctu organa letitie. Nota loquor in aurem pontificis, de preuaricatione ecclesiastice pacis, quam mihi uestre fidelitatis nuntio immisso ipsius Petri apostolorum principis legatione functo irrogauerunt, non extere nationes, sed ipsi Romani ciues, et in secundo loco Richefburh, et Aquependentis suburbiorum potentissimi habitatores. Hi certe contempta super pace apostolica  uestra sanctione, me inuaserunt, spoliauerunt, et omnibus piis lacrymabiliter dehonestauerunt, frustra mandata uestre legationis preferentem, et in defensionem mei patrocinium apostolice auctoritatis uocantem. Porro hec Italorum in Northmannos inuidia adeo exarsit, et iam inoleuit, ut pene per omnia Italie suburbia uix unquam ulli Northmannorum liceat tutum iter carpere, etiamsi sit peregrina deuotione, quin assaliatur, trahatur, nudetur, colaphizetur, uinculis religetur, sepe etiam tristem exhalet spiritum, longo carceris squallore maceratus. Unde notum tibi sit, Christiane plebis humanissime Pater, quia nisi Romana pietas apostolica interdictione aboleuerit hanc indisciplinatam barbariem, et maxime in specialis sui legati iniuriam  uindicauerit ita ut totus orbis audiat et contremiscat, ualde depretiabitur Romane maiestatis auctoritas, nec erit gens illa Northmannorum bellica in uestra fidelitate adeo prompta et deuota. Interest etiam tue fame, uir totius liberalitatis et glorie, larga manu nostra perdita restaurare, quia ecce, ut iussisti, paschali termino adest noster nuntius, cum litteris, et certa cautione omissorum, que ego non mei causa solummodo repeto, sed eorum quorum deuotioni condoleo, qui hec sancte Trinitati delegauerant sub mee fidei testimonio. His ita decursis, non possum non indicare que audio de domino meo apostolico uentilari sinistra interpretatione, quem ego amplector speciali deuotione, et quem uolo tutum esse apud Deum et homines. Fabula autem hec  subsannationis uertitur de Tedbaldo comite et Burgundionum infrunito duce R., qui, transgressores pontificalium decretorum, fas nefasque confundunt,  qui abdicatis legitimi thori connubiis, uolutantur in inhonestis et consanguinitate fedatis thalamis. Hinc populus sibilat, hinc mihi quiuis prauicors insultat; mihi, inquam, pro uestro honore decertanti, et hanc consentionis maculam a uestra sinceritate detergenti: et ut me magis confundant, et infelici uictoria in suggillationem uestre auctoritatis conuincant, obiiciunt, et in faciem ostendunt, quod Tedbaldus etiam uestrum colloquium adierit, nichilque dignum hac culpa actum sit; imo magis quasi auctoritate uestra roboratus, lupinam ouem, dici falsam illam Agnem in sua uindicet, et uiuente marito, usurpet exsecrabili stupro, facto illicito licite coniugis diuortio. Qua de re perpendat ipse, queso, prudentissimus antistes, quid postulet res  huius emendationis, ne annulletur, ne irritetur opera et studium ecclesiastice sue sanctionis.





III. EPISTOLA S. PETRI DAMIANI AD S. LEONEM IX.






ANNO DOMINI MLuII.
uICTOR II PAPA.





NOTITIA HISTORICA.


 In nomine Dei et Saluatoris nostri Iesu Christi benedicti. Amen.

Post Leonis pape IX obitum, Eberardus, episcopus Aistatensis, uir prudens et eruditus, pariter et opulentus, creatus est. Fuit natione Germanus, prouincia Sueuia, ex comitibus Callensibus, castello Hisprug ortus, ex propinquo sanguine imperatoris, natus: patrem habuit Arduigum, matrem uitzelam, nobilissimos parentes, et quanquam etate iuuenis esset, doctrina et sapientia, morumque grauitate prudentissimus, senibus equari poterat. Electus autem fuerat Aistatensis episcopus anno 1052, illius cleri consensu, in maxima apud omnes imperii proceres auctoritate ita ut precipue eius consilio Henricus imperator uteretur. Tulit grauate Henricus, ut tantum uirum et tam fidum amicum amitteret. Hunc igitur Hildebrandus, licet inuitum, anno iam  post mortem Leonis exacto, adduxit Romam; letitia et populi totius plausu exceptus, in basilica Sancti Petri uaticana, episcoporum cardinalium ministerio, Romani pontificatus, feria quinta in Cena Domini, Idibus Aprilis, insignia cum uictoris secundi nomine suscepit, anno Domini 1055 per Maynardum S. Romane Ecclesie archidiaconum, et laudatissime eidem annos duos menses tres, dies sexdecim, Henrico tertio et eius filio Henrico quarto Augustis, prefuit. Urbes aliquot, arces et oppida, Ecclesie Romane prioribus seculis amissa recuperauit. Hic Leonis predecessoris sui uestigia secutus, presentem Ecclesie statum firmare perrexit, ac propterea subito conuentum Florentie indixit, atque eo etiam Henricum imperatorem inuitauit, in quo ipse, qui acerrimus cleri censor et reformator erat; cum imperator sub festum Pentecostes uenisset  anno 1056 et concilio interfuisset, multos episcopos, Simoniaca labe affectos, et in fornicatione deprehensos conuictosque damnauit, ac episcopatibus amouit. Clerumque monuit quid potissimum sui muneris esset, pena legum ecclesiasticarum transgressoribus irrogata.

Eodem etiam tempore, Hildebrandum ob id in Franciam a uictore legatus, graues aduersus Simoniacos et Nicolaitas, questione exercuit, cumque sex episcopos horum criminum manifestos damnasset, Ebredunensem archiepiscopum, simonie reum, et impudenter inficientem, quem testibus coarguere non poterat, arte conuicit. Quemadmodum cum sibi narrasse Petrus Damiani memorie prodidit: etenim in conspectu multorum: »Age, dum, inquit,  quando te insontem huius criminis iactas, ad noxiam expiandam pronuntia Gloria Patri, et Filio et Spiritui sancto. Tum episcopus, ratus se eo dicto grauioris periculi iudicium omne declinaturum, pronuntiare instituit, ac Gloria Patri et Filio dixit: Spiritui sancto, quanquam sepe conatus, expedire non potuit. Creditumque est, quia in nundinatione sanctorum, speciatim leditur Spiritus sanctus, ut eius culpe participem dicere nequiuit; siquidem postea quam peccatum suum confessus est, sine ulla cunctatione pronuntiauit.«

uictor pontifex, cum Berengarium post mortem Leonis ad eamdem redire insaniam comperisset, atque ab eo multos in Francia in errorem induci  audiret, profectus eo conuentum in Turonibus habuit,  ac tertium iam Berengarii opinionem detestantem confutauit. Fuit hic Berengarius patria Turonensis, archidiaconus Andegauensis, qui primus heresim contra diuinam eucaristiam suscitauit, quam toties damnatam, etiam nostro seculo Zuinglius, Aecolampadius et Caluinus restituerunt, auxerunt et propagarunt. Data est Berengario optio defendendi opinionem suam; quam cum defendendam suscipere non auderet, confessus est coram omnibus communem Ecclesie fidem.

Inde Turonibus in Saxoniam ab imperatore Henrico inuitatus, atque admirabili omnium principum concursu exceptus, Goslarie, cum eo Natiuitatem uirginis celebrauit. Neque ita paulo post Henricus seuo morbo implicitus, III nonas Octobris, anno  Domini 1056, mortem ipse oppetiit; apud Folderum in Saxonia, etatis 39. Huius corpus Spiram euehi, ac ipso presente honorifice sepelire fecit in templo beate uirginis ab se exstructo, iuxta patrem suum sepultum est. Imperii titulos eius filius Henricus Iu suscepit tenuitque annos prope 50.

Ceterum uictor rebus Ecclesie trans Alpes, ut tum licuit constitutis, solemni natalitio cum rege iuuene constituto, Ratispone peracto, Italiam, Quadragesimo ineunte repetiit, atque Florentie substitit. ubi tota fere etate commoratus. Anno Dominice natiuitatis 1057, u Kal. Augusti, papa uictor II Florentie Tuscorum mortuus est. Eius corpus in ecclesia cathedrali S. Reparate Florentie sepultum est.  uacauit sedes dies quatuor.





NOTITIA ALTERA.


 uictor, cui nomen Gebehardus erat Ecclesieque Eistetensi magna cum utilitate presidebat, iussu cleri Romani per Hildebrandum, Ecclesie Romane subdiaconum, ab imperatore postulatus, Romam adducitur, et consensu uniuersi cleri ac populi pontifex, anno Domini 1055, tempore Henrici III imperatoris, eligitur, et in die cene Domini solemniter consecratur. Ab imperatore eum sibi presentari postularunt, quoniam in Ecclesia Romana, ut inquit  Leo Ostiensis, persona ad tantum officium idonea reperiri non poterat.

Ad corrigendos prauos usus Ecclesie Gallicane causasque quorumdam episcoporum cognoscendas, Hildebrandum, Romane Ecclesie subdiaconum cardinalem, qui postea factus est pontifex, nomine Gregorius uII, legatum a latere in Gallias ablegauit, qui Lugduni  indicto concilio episcopum, de simonia accusatum, miraculose ad propriam delicti confessionem adegit, dum iussus recitare hymnum glorificationis, in eo, et Spiritui sancto nequaquam pronuntiare potuisset. Anno pontificatus sui primo,  passus est horrendam proditionem, cum ad eius interitum subdiaconus quidam uenenum, dictu pauendum! in sacrum calicem immisit. Sed Deus duplici miraculo ne pontifex biberet obstitit, et tanti sacrilegii auctorem detexit. Lambertus rem gestam sic describit: »Huic, nempe uictori pape, subdiaconus toxicum in calicem misit; quem cum ipse post consecrationem leuare uellet, nec posset, a domino causam facti inquisiturus, cum populo ad orationem  prosternitur, statimque toxicator a demone arripitur. Ita igitur causa manifestata, domnus papa calicem cum sanguine Dominico cuidam altari iussit includi, et pro reliquiis in perpetuum conseruari. Deinde iterum cum populo tandiu ad orationem prosternitur, quousque subdiaconus a demonio liberaretur.« Hec Lambertus Uspergensis, aliiue plures.

Ab Henrico imperatore Roma euocatus, in Germaniam ueniens anno pontificatus sui secundo, Christi Redemptoris 1056, inuenit eum graui morbo laborantem, et iam animam agentem. Accidit illud  sine dubio singulari Dei gratia. Nam paulo post quam coram pontifice peccatorum confessionem egisset, ablata restituisset, ab astantibus ueniam petiuisset, filiumque Henricum adhuc quinquennem, ab electoribus tunc presentibus regem constitutum, Romaneque Ecclesie commendatum, uictori pontifici obtulisset, magno Dei beneficio per eumdem animam suam Deo obtulit, cum annis octodecim in imperio regnasset. Agnes, Augusta, mater puerum quidem religiose educare cepit; sed cum ex ephebis excessisset, abstractus a matre, factus est hostis Romane Ecclesie, cuius beneficio, per uictorem Romanum, regnum Germanie consecutus fuerat. Anno sequente, ex Germania in Urbem reuersus,  excommunicauit Trasimundum comitem Theatinum, qui legatos Constantinopoli redeuntes spoliauerat.

Huius temporibus, magno totius Germanorum Ecclesie beneficio, sanctus Anno in cathedra Coloniensi collocatur archiepiscopus; qui Henrico imperatori, a quo grauiter exagitabatur, propterea quod libere eum reprehenderet, futurum obitum predixit.

Defunctus est uictor papa Florentie, anno Christi 1057, die 28 Iulii, cum sedisset annos duos, menses tres, et dies quindecim: sepultus est loco eodem quo obierat. Cessauit episcopatus, auctore Lamberto, a uigesima octaua Iulii ad secundam Augusti per dies quinque.





NOTITIA DIPLOMATICA.


 Sigillo quod, Gattula teste, uictoris bulla 18 impressum in plumbo exhibet, hoc dictum continetur: TU PRO ME NAuEM LIQUISTI, SUSCIPE CLAuEM.

Episcoporum cardinaliumque sedis Romane subscriptiones, que superiorum pontificum bullis non sunt nisi rarissime apposite, iam frequentius addi sub uictore II cepte sunt; in cuius tabulis leguntur:

    Bonifacius, Albanensis episcopus
    Humbertus, dictus cardinalis et episcopus S. ecclesie Silue Candide.
    Hildebrandus, S. E. R. subdiaconus.
    Fridericus, cardinalis S. Chrysogoni.
     Scripte bulle sunt per manum:
    Gregorii notarii et scrinarii S. R. E.
    Date per manum:
    Hildebrandi S. R. E. cardinalis subdiaconi
    Hildebrandi S. R. E. subdiaconi, uice Hermanni apost. sed. archicancellarii  cancellarii et bibliothecarii S. Sed. apost. Hermanni Coloniensis archiepiscopi .
    Friderici S. R. E. cancellarii.
    Aribonis diaconi uice Annonis archicancellarii S. R. E., Coloniensis archiepiscopi.
    Aribonis diaconi.







uICTORIS II PAPAE EPISTOLAE ET DIPLOMATA PONTIFICIA.



I. Priuilegium uictoris pape II ad sanctum Hugonem abbatem Cluniacensem, cui confirmat omnia monasteria, bona et iura cenobio Cluniacensi concessa. 
[Bullar. Cluniac. pag. 13.]


uICTOR episcopus, seruus seruorum Dei dilectissimo filio HUGONI abbati monasterii quod dicitur Cluniacum in honore beatorum apostolorum Petri et Pauli consecratum, in comitatu Matisconensi situm, et per te cunctis successoribus tuis abbatibus in perpetuum.

Desiderium quod religiosorum prepositorum et sanctorum locorum stabilitate permanere monstratur sine aliqua est Deo auctore dilatione perficiendum. Et quoties in sue utilitatis commodum nostrum assensum  et solite apostolice auctoritatis exposcitur presidium, ultro benignitatis intuitu nos conuenit subuenire, et ratum pro integra securitate solidare, ut, ex hoc nobis quoque potissimum premium a conditore omnium Deo in sidereis arcibus conscribatur. Et ideo quia postulasti a nobis ut prefatum monasterium apostolice auctoritatis serie muniremus, et omnia eius pertinentia perenni iure ibidem inuiolabiliter permanendo confirmaremus, et absque omni iugo seu ditione cuiuscunque persone constabilire nostri priuilegii pagina corroboremus. Propterea tuis flexi precibus per huius nostre auctoritatis priuilegium statuentes, decernimus ut cuncta loca et monasteria ad supradictum Cluniense cenobium pertinentia que ab aliquibus fidelissimis Christianis  regibus, episcopis, ducibus, seu principibus eidem loco concessa sunt, et ab antecessoribus tuis abbatibus acquisita sunt, Bernone uidelicet, Odone atque Aymardo, et beate recordationis sancto Maiolo et sancto Odilone predecessoribus tuis, uel quecunque ad eumdem locum pertinere uidentur, absque ullius contradictione cum magna securitate quietus debeas possidere, et per te uniuersi successores tui in perpetuum. Hoc est ipsum Cluniense cenobium a potentissimo olim duce Willelmo in pago Matisconensi fundatum, cum omnibus rebus in circuitu eiusdem loci et in aliis regionibus positis ad ipsum locum pertinentibus. In comitatu uidelicet Matisconensi cellam in honore sancti Martini sacratam, ecclesiam quoque iuxta positam in honore sancti  Ioannis dedicatam; uillas etiam Couinias cum ecclesia; Solestriacum uillam cum ecclesia; Escutiolas cum ecclesia; Galliniacum cum ecclesia; Rufiacum cum ecclesia; Masilias cum ecclesia; Clairmanum, Barieserenam uillam; Curtilias uillam; Petroniacum; Arpasiocum; Darboniacum; Besurniacum ecclesia Sancte Columbe; uitreziam; Burguliensem uillam; ecclesiam Sancti Laurentii; Castrum; Lurdonum; Blanuscum; uillam nomine Cottam; monasterium etiam quod uocatur Catus Locus cum omnibus ad se pertinentibus; ecclesiam Sancti uictoris cum omnibus que ibi aspicere uidentur; cellam quoque in honore Sancti uictoris cum omnibus suis appendiciis; ecclesias etiam et terras que iuxta illam sunt, pro quibus data est quondam ecclesia  Sancti Gengulfi; Eguirandam quoque curtem cum ecclesia Sancti Andree apostoli, et cum aliis ecclesiis et omnibus suis appendiciis; omnes quoque ecclesias et terras, seu omnia que supradictus locus uidetur habere in iam dicto comitatu. In comitatu uero Cabilonensi cellam de Bellomonte in honore sancte Marie constructam, cum omnibus que ad ipsam aspicere uidentur; curtem etiam uocabulo Iuliacum cum ecclesiis et terris eidem loco quondam ab episcopo Manasse collatis, et omnes ecclesias et terras, et quecunque supradictus locus uidetur habere in iam dicto comitatu; ecclesiam Sancti Gengulfi cum suis appendiciis uel pertinentiis. In episcopatu uero Augustodunensi cellam Oiadellis  constructam in honore sancte Dei Genitricis cum omnibus suis appendiciis; illas etiam ecclesias et terras quas Teotardus clericus contulit iam dicto Cluniensi cenobio. Confirmamus autem et corroboramus nostra apostolica auctoritate illam conuenientiam quam fecit domnus Walterius Augustodunensis Ecclesie episcopus de monasterio quod dicitur Magabrense ad suam ecclesiam pertinente cum omnibus ad ipsum pertinentibus: Marciniacum cum omnibus suis pertinentiis, sicut frater tuus Gauffredus sancto Petro et tibi dedit. Ecclesiam de uarennis sicut Artaldus dedit cum omnibus suis pertinentiis; omnesque ecclesias, et terras, et quecunque supra dictus locus Cluniacus uidetur habere in iam dicto episcopatu In territorio uero Diuionensi curtem Gluriacum  cum omnibus suis pertinentiis: cellam sanctorum martyrum Cosme et Damiani, et monasterium Sancti Marcelli cum omnibus suis pertinentiis in suburbio Cabilonensi. In comitatu quoque Aruernensi Siluiniacum monasterium, ubi tui predecessores sanctus Maiolus et sanctus Odilo requiescunt cum omnibus ad eum pertinentibus. Et cellam que uocatur Firmitas cum omnibus ad eumdem locum pertinentibus. Cellam quoque que uocatur Scuriolas. Ecclesiam etiam in honore sancti Sulpicii dicatam in uilla que dicitur Langiacus. Et cellulam que uocatur ad Boscum in honore sancti Petri consecratam. Curtem etiam quam uocant in Frigido Monte. Monasterium quoque quod dicitur Riuis, consecratum in honore sancte Dei Genitricis, cum curte Lipsiaco  et cum omnibus suis appendiciis. Ecclesiam que uocatur Marengum cum aliis terris eidem monasterio ab Eustorgio nobilissimo uiro traditis. Cellulam quoque iuxta positam, in ipso comitatu sitam, in honore sancte Dei Genitricis sacratam, que uocatur ad Montes. Monasterium autem Celcinianense cum ecclesiis, uillis et terris, Carniacum uidelicet, Burnunculum, Abolniacum, Ginniacum, Cardonetum, et cum omnibus ecclesiis et terris ad ipsum Celcinianense monasterium pertinentibus. Cellam quoque in ipso comitatu sitam, ubi requiescit sanctus Florus, quam tradidit supradicto loco Eustorgius clericus, cum omnibus ad eam pertinentibus. Mansiones quoque in Briuatensi uico pertinentes ad supradictum locum; monasterium etiam quod dicitur  uolta in honore sancte crucis, consecratum, sicut predecessor tuus Odilo in predio parentum suorum construxit cum omnibus suis pertinentiis. Cellam etiam Reiliacum cum curte et omnibus ad eum pertinentibus; cellam etiam in honore sancte Marie consecratam, que uocatur ad Pentem. Omnes quoque ecclesias et terras, seu quecunque uidetur supradictus locus Cluniacus possidere in iam dicto comitatu. In episcopatu etiam Niuernensi cellam que dicitur Sancti Reueriani cum omnibus suis pertinentiis. Ecclesiam etiam que dicitur Superciaco, quam Frotimundus dedit cum omnibus suis pertinentiis. In episcopatu etiam uiuariensi cellam Mizoscum cum omnibus que ibi aspiciunt. Cellam de  Rumpono monte; cellam ad Fontes; cellam Rioms cum omnibus que habere uidetur supradictus locus Cluniacus in iam dicto episcopatu. In episcopatu Uticensi monasterium in honore sancti Petri et sancti Saturnini dicatum, super ripam Rhodani situm, cum castro Colonellas et curte Tulleta, cum omnibus ad se pertinentibus ex utraque parte fluminis. In Trecassino episcopatu cellam in honore sancti Amandi constructam. In episcopatu Arausico cellam in Podio Odoleno. Monasterium in honore sancti Pantaleonis constructam, cum omnibus pertinentibus ad eum. In uapicensi episcopatu cellam in honore sancti Andree constructam iam dicto Cluniacensi cenobio concessam a Rigaudo clerico cum omnibus suis appendiciis. Ganagobiense quoque monasteriolum et  curtem ualentiolam, et omnia que uidetur supra dictus locus Cluniacus tenere, et quod debet habere, uidelicet de quibus rebus habet donationem et descriptionem; atque de uilla et castro Sarrianis, et de omnibus que in patria que uocatur Prouincia, habet. In ualentinensi episcopatu hoc quod uidetur habere Cluniensis locus in uilla que dicitur Ales, et in Montesio. Monasterium Sancti Marcelli quod dicitur ad Salcetum cum omnibus appendiciis uel pertinentiis suis, et omnia que uidetur habere ipse locus in illo episcopatu. In episcopatu uiennensi monasterium quod uocatur Taderniacum, cum cella que dicitur Causella, et uilla que uocatur Bracost, et uilla que dicitur Insula, cum omnibus ecclesiis, uillis et terris que uidetur habere iam dictus locus  in nominato episcopatu. In episcopatu Lugdunensi cellam beate Marie que dicitur Taluzatis. Cellam Poliacum, et cellulam Arthedunum; cellam quoque Ambertensem cum ecclesiis, uillis, et terris ad ipsam pertinentibus. Cellam quoque Sauiniacum, et curtem Ambariacum, et ecclesiam Sancti Andreoli, et ecclesiam que uocatur Adoratorium; curtem de Romanis, cellam Cauariacum; cellulam Luuiniacum; uillam Tusciacum. Omnes quoque ecclesias, uillas et terras que Wichardus moriens eidem loco Cluniensi contulit, cum omnibus que uidetur [tenere] supradictus locus in iam dicto episcopatu. Monasterium uero Peterniacum ab Adeleide imperatrice Augusta constructum, et a Conrado rege, et filio suo Rodulpho rege eidem Cluniensi cenobio, per precepta  regalia traditum, cum omnibus que uidetur habere in Burgundia, et cum omnibus que ipsi monasterio in Alsatia dederunt imperatores Augusti Ottones. Monasterium quod dicitur Romanum cum omnibus ad se pertinentibus iam dicto Cluniensi cenobio, et tibi tuisque successoribus habere concedimus in perpetuum. Confirmamus et corroboramus etiam nostra apostolica auctoritate illam conuenientiam quam fecit domnus Hugo Geneuensis Ecclesie episcopus, laudante et consentiente Rodulpho rege et domina Adeleide imperatrice de ecclesia Sancti uictoris martyris, cum omnibus ad ipsam pertinentibus. Hec omnia supra scripta loca et monasteria cum cellis, ecclesiis, curtibus, uillis, uiltulis,  seruis et ancillis, siluis, uineis, campis, pratis, aquis, aquarumue decursibus, et omnibus terris cultis et incultis ad supradictas potestates pertinentibus, ipsi loco Cluniensi, tibique et tuis successoribus per huius nostri priuilegii auctoritatem tenenda et possidenda concedimus in perpetuum: ita ut nullus dux, neque episcopus, neque aliquis princeps, neque quelibet magna paruaque persona de prefatis omnibus rebus et decimis, que inibi pertinere uidentur, audeat molestare, uel inquietare. Necnon sub diuini iudicii promulgatione et forte contestatione, confirmatione et anathematis interdictione corroborantes decernimus, ut nullus episcopus, seu quilibet sacerdotum in eodem uenerabili cenobio pro aliqua ordinatione, seu consecratione ecclesie, presbyterorum uel diaconorum,  missarumque celebratione, nisi ab abbate eiusdem loci inuitatus fuerit, uenire ad agendum presumat; sed liceat monachis ipsius loci cuiuscunque uoluerint ordinationis gradum suscipere ubicunque tibi tuisque successoribus placuerit. Abbates namque qui consecrandi erunt de ipsa congregatione cum consilio fratrum communiter eligantur, et ad eos consecrandos quemcunque uoluerint episcopum aduocent. Quascunque uero terras nunc tenes, et quas tu tuique successores acquirere potueritis, in perpetuum possidendas concedimus uobis. Si quis autem temerario ausu , contra huius nostre apostolice confirmationis seriem uenire aut agere tentauerit, sciat se domini nostri apostolorum principis Petri anathematis uinculo innodatum,  et cum diabolo eiusque atrocissimis pompis, atque cum Iuda traditore Domini et Saluatoris nostri Iesu Christi in eternum ignem concremandum, simulque in uoraginem tartareumque chaos demersum cum impiis deficiendum. Qui uero custos et obseruator huius nostri priuilegii exstiterit, benedictionis gratiam et uitam eternam a Domino consequatur. Bene ualete.

Datum III Idus Iunias per manus Hildebrandi cardinalis subdiaconi sancte apostolice sedis, anno primo domni uictoris secundi pape, indictione nona.



II. uictor II canonicos Ferrarienses tuendos suscipit eorumque bona confirmat. 
[UGHELLI, Italia sacra, II, 533.]


uICTOR episcopus, seruus seruorum Dei, GERARDO archipresbytero, et LEONI archidiacono, reliquisque canonicis S. Ferrariensis Ecclesie suisque successoribus, in perpetuum.

Si iustis seruorum Dei petitionibus satisfecerimus, procul dubio apostolica precepta seruamus. Quapropter inclinati precibus uestris, filii karissimi, confirmamus atque corroboramus uobis, uestrisque successoribus canonicis, quidquid per paginam concessionis et confirmationis iuste acquisistis, uel acquisituri estis, ut quieti et securi ab omni lesione permanere ualeatis Desiderio itaque  ac petitioni uestre, ut diximus, inclinati, uos, uestrosque successores sub nostre apost. defensionis munimine suscipimus, et bona omnia, que iuste habet, uel habitura est ipsa canonica, uidelicet uillam, que dicitur Quartisana, et fundum contra Padum, et locum Cuculi, et caput Rede, Baniolo, et Wartiaticum, et fundum Pecorile, et cetera que iam dicte ecclesie ad partem canonicorum pertinent, uillas, terras, uineas, prata, agros cultos et incultos, aquas, aquarumque decursus, piscationes, uenationes, seu molendina, seruos, et ancillas, aldiones et aldianas, seu cunctas res mobiles et immobiles que dici et nominari possunt, seu quidquid tenent, possident, habent tam de parte ecclesie, quam de suis, suorumque pareutum hereditate,  uel alias acquisitum per aliqua chartarum munimina, iuxta eam etiam uidelicet rationem, ut nullus iniuriam residentibus super terras ipsorum canonicorum, colonis, colonabus facere presumat, nec ipsos iam dictos distringere, aut molestare audeat de cunctis facultatibus eorum sine uoluntate et consensu ipsius ecclesie presulis, precepta confirmationis corroborare dignaremur. et sub nostra defensione duodecim homines ipsius ciuitatis reciperemus, qui eos nauigio ducerent, quocunque usus corum canonicorum fuerit, sine omni pretio. Quorum dignis postulationibus consentientes, prout iuste et legaliter possumus, confirmamus, et corroboramus hec omnia, que supra leguntur, ut quiete et pacifice tenere ac possidere ualeant  que supra leguntur, omnium hominum contradictione remota. Precipientes igitur iubemus ut nullus dux, marchio, archiepiscopus, episcopus, comes et uicecomes, nullaque magna, uel parua persona, de cunctis prenominatis rebus, tam de ecclesiasticis quam de suis, eos molestet, siue in placito eos conturbet, uel colonos, uel colonas distringere, seu aliquam publicam functionem soluere cogat. Quod qui temerario ausu fecerit, nisi infra quadraginta dierum spatium emendauerit, anathematis uinculo obligetur, et a liminibus S. Ecclesie alienetur usque ad dignam satisfactionem. Qui uero custos huius nostre sanctionis exstiterit, benedictionem et gratiam omnipotentis Dei, et B. Petri apostolorum principis, et nostram habeat, et in  futuro eternam retributionem percipiat. Amen, amen.

Locus + sigilli.

Bene ualete.

Dat. uI Kal. Iulii, anno 1055, per manum Hidebrandi S. R. E. card. subdiaconi, uictoris pape II anno I, indict. uIII.



III uictoris II pape priuilegium pro ecclesia Bononiensi. 
[SAuIOLI, Annali Bolognesi, I, II, Append., p. 92.]

uICTOR episcopus, seruus seruorum Dei, PETRO archipresbytero reliquisque canonicis regulariter uiuentibus sancte Bononiensis ecclesie suisque  successoribus in perpetuum.

Si iustis seruorum Dei petitionibus satisfecerimus, procul dubio apostolica precepta seruamus. Quapropter inclinati precibus Adelfredi, eiusdem Ecclesie episcopi, uestrisque, filii karissimi, confirmamus atque roboramus, uobis uestrisque successoribus, canonico iure uiuentibus, quidquid per paginam concessionis et confirmationis iuste ab eo uel ab aliis acquisiuistis siue acquisituri estis, ut quieti et securi ab omni lesione permanere ualeatis. Desiderio itaque atque rogatione prenotati episcopi, petitione quoque uestra, ut, diximus, inclinati, uos uestrosque successores sub nostre apostolice defensionis munimine suscipimus, et bona omnia que habet uel habitura est ipsa canonica eiusdem Sancti Petri, id  est domum, iuxta eamdem ecclesiam sitam, perpetualiter iure canonico, antiquam aliam pauperum, alteram domum hospitii, ecclesiam uero sancti Ioannis Baptiste, iuxta domum episcopi uestri domini, decimationes quoque cunctas plebis Sancte Marie, que dicitur in Buida, sicut a predicto Adelfredo uobis concedi uidentur, ecclesiam quoque Sancte Marie que uocatur in Monte Palensi, cum oblationibus et omnibus suis pertinentiis, medietatem omnium decimarum totius plebis Sancti Petri, que uocatur Inbarbarorum; et cuncta oliueta Bononiensis ecclesie, que sunt in territorio Garde.

Insuper quoque quidquid de iure eiusdem sancte Bononiensis ecclesie nunc habetis uel iuste uos acquirere seu uestri successores potueritis; totum  etiam dominicatum eiusdem canonice, siue cunctas res mobiles et immobiles que dici et nominari iuste possunt, ea etiam uidelicet ratione ut nullus iniuriam residentibus super terram ipsorum canonicorum colonis colonabusque facere presumat, nec ipsos distringere aut molestare audeat de cunctis eorum facultatibus, precepto confirmationis apostolice sedis tuitione corroborantes firmamus hec omnia que supra leguntur, ut quiete et pacifice tenere et possidere, omnium hominum contradictione remota, ualeant precipimus. Optantes igitur iubemus ut nullus dux, marchio, archiepiscopus, episcopus, comes, uicecomes, nullaque magna uel parua persona, de cunctis prenominatis rebus, tam de ecclesiasticis quam de suis, eos molestare siue in placito eos conturbare,  uel colonos eorum distringere seu aliquam publicam functionem soluere cogat; quod qui temerario ausu fecerit, nisi infra XL dierum spatium emendauerit, anathematis uinculo obligetur et a liminibus sancte Ecclesie alienetur usque ad dignam satisfactionem; qui uero custos huius nostre sanctionis exstiterit, benedictionem et gratiam omnipotentis Dei, et B. Petri apostolorum Principis, et nostram . . . . ciat et in futuro eternam retributionem percipiat.

Data . . . . , Kal. Iulii, per manum Hildebrandi sancte Rom. Eccl., cardinalis subdiaconi, anno uictoris PP. II primo, indictione uIII.



Iu. uictor II confirmat preceptum de possessionibus Molianensis monasterii non inuadendis. 
[UGHELLI, Italia sacra, u, 514.]


uICTOR episcopus, seruus seruorum Dei.

Preceptum nostri dilectissimi filii Heinrici, Dei gratia Romanorum imperatoris Augusti, recognoscentes, datum ad defensionem et firmitudinem monasterii S. et perpetue uirginis Marie, quod est situm in loco qui Mulianas dicitur, pro anime sue remedio, et ob interuentum Agnetis imperatricis sue, uidelicet dilectissime coniugis, nec non lucrementum sui karissimi filii Heinrici quarti regis; id ipsum preceptum, sicut ab eius imperiali potestate datum est et confirmatum, ita nos nostra apostolica  auctoritate damus, concedimus, et confirmamus. Debito summe et apostolice sedis, cui gratia Dei, non nostris meritis, presidemus, curam omnium Ecclesiarum agere debemus, quia ex hoc potissimum lucri premium a Deo consequimur, si uenerabilia loca, ad cultum Dei ordinata, per nos ad meliorem statum fuerint perducta. Et ideo notum esse uolumus omnibus, in Christo pie uiuere uolentibus, qualiter nos omnia hec bona, que Roso Taruisiensis episcopus ad prefatum monasterium tradidit, auctoritate S. Petri et nostra, ibi rata et in perpetuum illic stabilita decernimus et confirmamus. Preterea statuimus iam dicto monasterio ut, remota omnium prauorum hominum inquietudine, inuiolabiliter teneat hec bona que modo legaliter tenet, uel inantea  iuste ac legaliter acquisiturum erit, scilicet in campis, in pratis, in pascuis, in siluis, aquis aquarumque decursibus, in piscationibus, in molendinis, cultis et incultis, et omni usu qui aliquando ex his prouenire poterit. Insuper uero precipientes iubemus ut nullus archiepiscopus, episcopus, dux, marchio, comes, uicecomes, nec aliqua magna seu parua persona, infringere presumat scripta predicti monasterii S. Dei genitricis Marie que modo habet uel in futuro legaliter acquisierit, aut ullo modo sine legali iudicio inquietare. Si quis autem temerario ausu contra hoc nostre apostolice auctoritatis priuilegium agere presumpserit, sciat se omnipotentis Dei potestate, et beati Petri apostoli nostra apostolica auctoritate anathematis uinculo innodatum, et a regno Dei  alienatum, nisi resipuerit, et ad condignam satisfactionem uenerit. At uero qui obseruator exstiterit, gratiam et misericordiam uitamque eternam a misericordiosissimo Domino Deo nostro consequi mereatur.

Datum Iu Nonas Octobris, per manum Hildebrandi S. Romane Ecclesie cardinalis subdiaconi, anno primo domni uictoris pape II, indictione uIII  .



u. uictor II Adalberto, archiepiscopo Hamburgensi, pallii mitreque usum tribuit et priuilegia Ecclesie eius corroborat. 
[LAPPENBERG Hamburg. Urkund., I, 77.]

uICTOR II episcopus, seruus seruorum Dei, dilecto  confratri nostro ADALBERTO, uenerabili archiepiscopo Hammaburgensis Ecclesie, tibi tuisque successoribus in perpetuum.

Conuenit apostolico moderamini pia religione pollentibus beniuola compassione succurrere et poscentium animis alacri deuotione impertire assensum. Ex hoc enim lucri potissimum premium apud conditorem omnium Dominum procul dubio promeremur, dum uenerabilia loca opportune ordinata ad meliorem fuerint per nos statum perducta. Igitur quia postulasti a nobis quatenus archiepiscopatum Hammaburgensis Ecclesie totum in integrum tibi successoribusque  tuis confirmaremus, sicuti a predecessoribus nostris, uidelicet Nicolao et Agapita, Benedicto et Leone, huius alme apostolice sedis episcopis, decretum est: inclinati precibus uestris, apostolica auctoritate concedimus et confirmamus cum omnibus generaliter atque specialiter ad eumdem prefatum archiepiscopatum uestrum pertinentibus, scilicet omnia que uestri antecessores suis laboribus acquisierunt, uel etiam amore eterne patrie ibi a Christicolarum fidelibus largita sunt uel largiuntur. Cum illis etiam, qui hoc tempore ad Christi fidem conuersi sunt, prouocante et protegente gratia Dei uidelicet episcopos in omnibus gentibus Sueonum seu Danorum, Norwegorum, Isladon, Scrideuinum, Gronlandon et uniuersarum septentrionalium  nationum, nec non etiam in illis partibus Slauorum que sunt a flumine Pene usque ad fluuium Egidore. Ita ut sub tua tuorumque successorum Hammaburgensis Ecclesie archiepiscoporum maneant potestate, uel quidquid a uobis, diuina fauente gratia, ab errore perfidie siue hominum siue locorum ad religionem Christianam acquiri potest, tibi tuisque successoribus perpetualiter tenendum inuiolabiliterque retinendum censemus. Et insuper decernimus nullum archiepiscoporum, uel Coloniensem uel alium quemlibet, in tua diecesi ullam sibi uendicare potestatem. Caput quoque tuum mitra, quod est insigne Romanorum, permittimus insigniri. Quod si quis huic nostre auctoritatis priuilegio contraire uel in aliquo tentauerit illud temerare, anathema  sit. Qui uero obseruauerit, gratiam et benedictionem consequatur a Domino Iesu Christo.

Data Iu Kalendas Nouembris, per manus Friderici, sancte Romane Ecclesie concellarii, anno domini uictoris II pape primo, indictione uIII.



uI. uictor II canonicos ecclesie S. Marie Pisane tuendos suscipit et eorum bona confirmat. 
[UGHELLI, Italia sacra, III, 359.]

uICTOR episcopus, seruus seruorum Dei, karissimis in Christo filiis nostris, canonicis sancte Dei genitricis et perpetue uirginis Marie, uestrisque successoribus, in perpetuum.

Iustis et rationabilibus petitionibus beneuolus debetur  consensus, que enim diuine religioni nichil auferunt, in futurum autem utilitati hominum multum conferunt, profecto concedenda et expetenda sunt. Quapropter notum esse uolumus omnibus Christi fidelibus, presentibus scilicet et futuris, qualiter fratres Pisanensis Ecclesie de canonica S. Dei genitricis Marie, sicut prediximus, nostram adierunt clementiam, rogantes nostreque paternitati humiliter supplicantes quatenus ipsos cum bonis predicte canonice iure pertinentibus sub tutelam apostolice defensionis, dato eis nostro priuilegio, susciperemus. Quorum petitioni beneuolentia ipsius  apostolice sedis, cum Deo auctore, licet indigni, presidemus, annuentes, eosdem fratres sub nostram defensionem suscipimus, datoque priuilegio omnia hec bona, tam in decimis quam in prediis, que eadem prescripta canonica nunc iure tenuit, uel in futurum iuste acquisitura erit, auctoritate Dei sanctique Petri concessimus et confirmauimus. Super hec uero pacem quietam et securitatem eidem prenominate canonice bonisque suis cupiente, statuimus et confirmauimus ipsa eadem auctoritate Dei, sanctique Petri et nostra, ut nulla persona parua seu magna audeat, uel presumat uim, damnum, uel molestiam ullam inferre, aut molestare, uel quidquam de bonis suis sibi absque legali iudicio aut canonicali usurpare. Quod si quis, quod non  optamus, huius nostre concessionis et confirmationis priuilegium infringere presumpserit, nostrique mandati immemor damnum uel molestiam eis intulerit, aut de bonis prenominate canonice quidquam sibi usurpauerit, nisi resipiscat dignamque emende satisfactionem fecerit, uinculo anathematis innodetur qui uero custos, et obseruator exstiterit, apostolica benedictione repleatur, et misericordiam in Domino Deo consequatur. Amen.

In plumbo hec circum circa uerba sunt exsculpta:

uictoris II sancte Romane, et uniuersalis pape. iehsu Christus, Petrus, Paulus. Anno MLu, Pont. I.



uII. uictor II Ecclesie Asculane possessiones et preuilegia, petente Bernardo episcopo, confirmat. 
[UGHELLI, Italia sacra, I, 449.]


uICTOR episcopus, seruus seruorum Dei, BERARDO secundo episcopo ecclesie et episcopatus S. Dei genitricis uirginis Marie, et beatissimi Christi martyris Emigdii, posite in comitatu Esculano intra ciuitatem, cunctisque suis successoribus canonice illuc intrantibus in perpetuum.

Quia diuina largitate gratie B. Petro, apostolorum principi, regere, dispensare, et ab omni prauorum infestatione defensare, omnis commissa est Ecclesia, ut cuius pascitur doctrina eius muniatur et tutela, conuenit nos, qui eius uice apostolatus fungimur  culmine, singulis Ecclesie iuste protectionis manus porrigere, quatenus, quod illis ad tutaminis proficit fulcimentum, nos expediat a debito quod debemus omnibus. Proinde rogatu domni supranominati Bernardi, episcopi S. Ecclesie Esculane, apostolice auctoritatis munimem concedentes, et per eam prefato episcopo, cunctisque eius successoribus canonice inibi intronizatis, que ad honorem Dei genitricis semperque uirginis Marie est dedicata, nec in inferioris liberalitatis prescriptum, sed obstaculum, et totius protectionis clypeum, priuilegii munimen conferimus, ut ecclesia que nomini summi omnipotentis regis martyrum est dedicata, sit etiam, summi militis eius, filii scripto protecta gladioque defensa. Ideoque apostolica auctoritate  prouidentes singula, quidquid iuste eidem neferretur ecclesie, confirmamus et corroboramus tibi, ut nemo exinde eum audeat deuestire, uel molestare, seu aliquam inquietudinem illi inferre, id est ciuitatem Esculanam ex integro cum ipsa sua portione de monasterio Sancti Angeli, quod in ipsa ciuitate est constructum, et monasterium Sancte Marie in sancto monte positum, cum omnibus iuste sibi pertinentibus. uel que in antea aliquorum iusta datione legaliter pertinere poterunt. Castellum, quod dicitur Trione cum monasterio Sancti Laurentii cum omnibus pertinentiis suis, curtem de massa cum ipso Poio de ualle lucida, curtem de Monte, curtem de Pazano, sicut in cartula Maynardi filii Sigolphi habetur, et legitur. Castra que dicuntur Sculcula,  Matrice. Spinetula; curtem de Ilica, curtem de Cariano, curtem de Core, curtem de Belenterio, curtem de Flaminiano, curtem de Api, curtem de Tarracina, curtem de Bapino, curtem de uuasto Pomarese, curtem de Saxa, curtem de Salli, curtem de Patarco, curtem de uillamagna, et omnia que predicto episcopatui, tam in supradictorum castrorum quam curtem de Montariolo intus ciuitatem Spoletanam, curtem de Paterno in loco qui Ponte dicitur, curtem de Primo-casu, Gualdum de Laguine, in Nursiam casam, et curtem infra locum ubi olim fuit ciuitas: curtem de Sala in eadem Nursia, Guallum de Fesso, curtem Sauelli, in comitatu item Esculano, in loco qui aqua dicitur, castellum de Luco, et turrim de Fotiano, et Poium de Quintodecimo,  curtem Mazzannam, cum salinis suis, castellum de Murro, castrum Fundanianum, montem Purum cum forestis et siluis, cum Poio quod clamatorium dicitur. Plage cum castro Lusiano, uilla magna cum Poio et castello, Cicilianum, Montem Caluum, Baianum, castrum de Gualdo, curtem Agelli, castrum Ligunianum, curtem Pupilianam, curtem S. Stephani, curtem de Paterno, et castrum de Spelunca cum ipsa curte de ualeriano, curtem de Bofiano, montem Andree Poium Siluistum, quod est ante castellum Gusianum, nec non et castrum de Spinetulo cum curte sua, que Francisca dicitur, curtem Fassianam, curtem prostitulam, Poium ualenterium, castellum de Ottauo, Poium  Gaminaldum, curtem Ceruinariam, curtem Chrisianam, curtem de uiuario, curtem S. Felicis, Poium de Pignole, curtem S. Martini, castrum de Corato, cum Poio Heliceti, et Cisimule, curtem Popiliano, curtem Lauretianam, curtem Maltinianam, castellum Castelli, in Frundaria, curtem Porilem, curtem Dianam, curtem Quarto, Castellum de Postmontes, curtem Capitinulam, curtem Paternionis, cum Poio Auignonis, castellum de Callonnata cum suis curtibus, curtem Ciniani cum suo castello, curtem de Casule, et castellum de uina.

Hec omnia supra nominata cum plebibus et ecclesiis singulis earumque dotalibus, cum seruis et ancillis, uillulis, massaritiis, commendatitiis, et colonis singulis, cum alpibus et montibus, siluis,  pratis, pascuis, uineis, oliuetis, cultis et incultis, aquis, molendinis, piscariis, piscationibus, salinis aquarumque decursibus, nec non et armentis, equorumque forestis, seu omnibus iuste sibi pertinentibus, in integrum confirmamus, atque apostolica auctoritate corroboramus. Decimas etiam, seu primitias, et cunctas oblationes fidelium uiuorum et mortuorum eidem episcopatui iuste et canonice pertinentes tibi, iuxta canonicam institutionem SS. Patrum, concedimus. Nec non et illud statuendo decernimus, ne aliquis episcopus, alicuius auctoritate uel potestate suffultus, audeat absque licentia inibi uxta prefati episcopi ordinationes, seu constitutiones aliquas facere, uel iudicia disponere, seu clericos, aut presbyteros synodo qualicunque distringere  uel fatigare. Statuentes igitur apostolica auctoritate, que seruanda est ab omnibus, et in omnibus statuimus, et sub anathemate constringimus, ut nullus imperator, siue rex, nullus dux; uel marchio, comes, uicecomes, castaldus, uel quilibet publice pariter exactor, seu cuiuslibet hominis persona, cuiuscunque sit ordinis uel dignitatis, seu religionis, hanc pragmaticam priuilegii sanctionem audeat refragare, uel in quoquam confringere; quod qui tentauerit a B. Petro, apostolorum principe, anathemate diuino percussus intereat, quia Dei Genitricem, eique famulantes offendere non timuit Deumque hoc inspicere pro nichilo duxit; conseruator uero benedictione suffultus apostolica a Deo omnipotente uitam consequatur eternam.

 uictoris prime sedis episcopi et uniuersalis pape II.

IESUS CHRISTUS. PETRUS. PAULUS.

Data Iu Non. Ianuarii, per manus Hildebrandi S. R. E. subdiaconi uice Hermandi apostolice sedis archicancellarii, an. primo D. uictoris pape II, indic. uIII. Datum Rome in Dei nomine feliciter. Amen.



uIII. uictor II abbatie Andlauiensi iura et priuilegia confirmat. 
[WURDTWEIN, Noua Subsidia diplom., tom. uI, pag. 223, ex libro Salico membranaceo abbatie Andlauiensis, fol. 1, et ex bulla autographa Martini u. PP. an. 1426.]


uICTOR episcopus, seruus seruorum Dei, dilecte in Christo filie MEHTILDI, religiose abbatisse uenerabilis monasterii Sancti Fabiani, Sancteque Felicitatis, quod appellatur Helgonis, situm in pago Helizaze, tuisque successoribus abbatissis perpetuam in Domino salutem.

Congruis et iustis petitionibus diuina miseratione prestandus est effectus. Quapropter uestris inclinati intercessionibus, iuxta exempla predecessorum nostrorum, pro futuri temporis cautela, nec non stabilitate uestri loci, concedimus et confirmamus uobis idem monasterium per hoc nostre apostolice auctoritatis  priuilegium, cum omnibus rebus et facultatibus suis quas modo iuste habere uidetur, et deinceps, auxiliante Domino, siue a regibus, siue a cuiuscunque dignitatis et ordinis hominibus esse poterit. Sane in ipso maiore altari noue ecclesie prohibemus alicui sacerdoti missam celebrare, nisi quem uos uestrique successores uoluerint, sicut a predecessore nostro Leone uobis est confirmatum; ipsum uero monasterium in integrum, sicut iam prediximus, concedimus et confirmamus; ea ratione, ut omnibus diebus uite uestre sub nostra ditione, uel regimine, sicuti uobis secundum Deum uisum fuerit disponere, omnino pertineat. Cum autem diuina uocatione de presenti hac luce ad Dominum migraueritis, statuimus de propria congregatione,  quam sibi unanimitas prefati monasterii ancillarum Dei concorditer elegerit, absque cuiuscunque hominis contrarietate uel obstaculo, fieri abbatissam, prestante uidelicet nobis et successoribus nostris annualiter tres pannos lineos pontificali usui aptos. Quod si in biennio, aut in triennio persolutum non fuerit, uolumus ut in quarto anno census ipse de predictis annis sub integritate solummodo persoluatur, nec a successoribus nostris aliquid amplius, modo quolibet, requiratur. Quapropter presenti decreto iubemus ut nullus imperatorum, uel regum, aut cuiuscumque dignitatis uel ordinis homo audeat, sub quolibet obtentu, uel occasione, prefatum monasterium, quod  pro amore beatorum apostolorum Petri et Pauli, ac sempiterna scilicet anime sue remuneratione, prelibata gloriosissima imperatrix Richarda una cum carissimo filio nostro Carolo serenissimo imperatore Augusto, et quod beato Petro principi apostolorum per donationis paginam obtulerunt, inquietare, uel aliquatenus molestare, aut ad ius suum, uel alienum, transferre, sed neque in hominibus ac facultatibus eius aliqua contradictione aut inuasione quoque tempore facere presumat. Sed liceat iam dictis ancillis Dei cum abbatissa propria in Dei omnipotentis seruitio quiete uiuere, ac sub defensione sancte apostolice cui, Deo auctore, deseruimus Ecclesie, securiter permanere. Si autem, quod absit et fieri non credimus, aliquis contra  hoc nostrum apostolicum priuilegium uenire facereue ausu temerario tentauerit, perpetui anathematis uinculo innodatus, ac perpetua ultione, nisi resipuerit, maneat condemnatus. Qui uero custos et obseruator exstiterit, benedictionis gratiam et misericordiam a Domino Deo consequi mereatur, ut in celesti sede glorietur.



IX uictoris II priuilegium pro libertate monasterii Elyensis. 
[Monasticon Anglicanum, tom. I. pag. 94.]

uICTOR episcopus, seruus seruorum Dei, EDUARDO regi Anglorum filio dilectissimo cunctisque principibus  regni salutem et apostolicam benedictionem.

Priuilegium apostolice et Romane Ecclesie auctoritate antiquitus conscriptum, et multorum sepius attestatione auctorizatum super cenobium Elyense, quod gloriosi sancte Ecclesie Patres pio affectu larga manu constituerunt, uestre pie petitioni succincte renouamus, ac perpetua stabilitate firmamus, imo firmatum conclamamus.

Mandamus ergo et iure apostolico precipimus liberam esse ecclesiam, et omnia que ibi continentur uel adiacent, uel adiicientur, cellis, terris, agris, pascuis, paludibus, siluis, uenationibus, aquis, piscationibus, libertatibus, seruitiis debitis, decimis, censu, capitationibus, legibus, consuetudinibus, causarum discussionibus, correctionibus, emendationibus,  siue ecclesiasticis, siue secularibus, et omnino quecunque scriptis uel testamentis ipsius loci uel testimonio bonorum hominum rememorari possunt, que a regibus uel ab aliquo fidelium sanctis in illo monasterio collata uel concessa sunt, quo nemo ex his subtrahere uel diminuere aut disperdere aliqua occasione iudicio uel potestate presumat, nec episcopus uel alicuius ordinis minister se intromittat. Si quis uero malignitatis spiritu commotus hanc libertatem loci illius infringere, nostrumque priuilegium contemnere uel abiicere uoluerit, a Deo et ab omnibus sanctis eius sit condemnatus et a nobis in quantum licet excommunicatus, et a consortio omnium fidelium separatus, nisi  resipiscat.



X. Bulla uictoris II, qua Rolando episcopo Ferrariensi, eiusque Ecclesie, omnia iura ac priuilegia confirmat. 
[MURATORI, Antiq. Ital., uI, 223.]

uICTOR episcopus, seruus seruorum Dei.

Notum sit omnibus Christi, nostrisque fidelibus, tam futuris quam presentibus, qualiter nos confirmauimus priuilegio nostre auctoritatis Rulando Ferrariensis Ecclesie episcopo, suisque successoribus, omnes res eiusdem ecclesie mobiles et immobiles, sicut modo ad presens ipsa ecclesia iuste  tenet, uel queat in futurum iuste legaliter acquirere, et ut amissa recuperare, et que tenet securius ualeat possidere. Omnibus denuntiamus, ut quidquid Gregorius, dissipator potius quam rector ipsius ecclesie, chartis aut superscriptionibus composuit, uel scribi rogauit, nichil in eternum ualeat; sed et plebes, monasteria, capellas, curtes, uillas, ripas, castella, paludes, piscarias, siluas, et omnia que prefata ecclesia tempore antecessorum suorum iuste tenuit, uel tenere debet, firmamus perpetualiter possidenda; et annulantes nostraque auctoritate destruentes, si sui predecessores affinitate, uel parentela, seu malo ingenio, aliquam scriptionem uel pactionem nociuam ecclesie contraxerant. Confirmamus  Rulando prefate ecclesie episcopo, suisque successoribus, omne districtum omnium castellanorum suorum, seruorum, atque omnium eorum qui super terram suam resident, tam clericorum quam laicorum, sicut eadem Ferrariensis ecclesia ad presens iuste tenere uidetur; eodem scilicet modo confirmamus eis plebem Sancti Stephani, que est sita in uicouentia, cum ecclesia Sancti Leonis cum omnibus suis pertinentiis; nominatiue autem uicouentiam, Corrigiam, uicumuariam, et dimidium Castri Rupine, et monasteria Sanctorum Bartholomei, Laurentii et uicentii, cum uilla que dicitur monasteriolo, cumque ecclesia Sancti Leonis iuxta uicum Auentinum, cum omnibus iuste acquisitis, iusteque deinceps acquirendis, ut et clerici et monachi  ipsius episcopatus sint sub eorum episcoporum ordinatione, consecratione et districtu. Et nemo ex hiis se ad alicuius, nisi ad iudicia proprii episcopi conuertat. Ad hoc igitur confirmamus predicte ecclesie terras illas, que sibi in For. . . . . . . et in plebe Sancti Stephani in Galigo, in plebe Sancti Donati, ac Sancti Georgii, et Sanctorum Geruasi et Protasii, per sacramenta ministrate sunt tempore sui predecessoris, cum uillis istis, quarum nomina sunt: Quartixiana, Caput de Reda, et Contrapadum, et fundum qui dicitur Carali, ut nullus absque legali iudicio molestiam sibi inferat. Insuper etiam confirmamus sibi duodecim homines ipsius ciuitatis, qui eum sine pretio eiusque successores nauigio  ducant, quocunque usus antecessorum eius fuit. Si quis igitur dux, marchio, archiepiscopus, episcopus, comes, uicecomes, uel aliqua magna paruaque persona, contra hoc nostrum priuilegium facere presumpserit, uel infringere tentauerit, nisi emendauerit et ad dignam satisfactionem uenerit, uinculo anathematis innodetur, et a limitibus sancte Ecclesie separetur. Qui autem custos et obseruator huius nostre preceptionis exstiterit, apostolicam benedictionem, et misericordiam a Domino Deo consequatur.



XI. uictor II Brunonem, abbatem Deruensem, Tebaldo comiti commendat. 
[MABILL., Annal. ord. S. Bened., Iu, 557.]


uICTOR episcopus, seruus seruorum Dei, TEBALDO comiti apostolicam benedictionem.

Confidentes quod gloria se uestra in amicorum suorum solatiis deuota semper exhibeat, eorum uobis quos diligitis causas commendare studemus; nosque bonorum hortatur dilectio filiorum utilitatibus eorum studiose concurrere, et in quantum ratio suppetit, eos adiuuare. Et ideo salutantes petimus, ut filius noster Bruno abba ex sanctorum apostolorum Petri et Pauli et sancti Bercarii martyris monasterio, qualem uos hactenus habuit, talem  inuenire semper mereatur, et apud omnes, quocunque necesse fuerit, glorie uestre solatia consequatur ac magnam in uobis consolationem inueniat; et ne cuidam iniuste possit afflictioni uel grauamini subiacere, magnificentie uestre celsitudo disponat. Quantum preterea sollicitudinem circa monasteria exhibeatis, super religiosis irreligiosisque monachis, et quam omnipotens Deus apud homines inde uobis gloriam concessit, ut sub tuitione uestra religiosiora consistant cenobia, quod misericors Deus a quo cuncta bona procedunt multiplicet uobis usque in diem retributionis, predicto filio nostro referente, cognouimus. Eidem quoque monasterio, cui preest, quantum profuit uestre pietatis magnitudo, obsecrando et arguendo fratres, et in uillas et ecclesias  cum molendinis, cumque uariis rebus reddendo, et etiam in reconstruendo pontes ad idem cenobium pertinentes, super quibus plures letantur, maxime maris insulas habitantes, scilicet Scoti et Angli, et qualiter uos iniusti arguunt ut desistatis, cum lacrymans, tum gaudens nobis presente multorum attestatione narrauit. Unde uberes gratias referentes petimus, queque admonentur uobis a bonis operibus preditis libenter audite, deuote agite, in memoria reseruate; quia si pro Deo loquentes auditis, pro uobis orantes Omnipotens idem exaudiet. Propter hoc omnipotens Deus bonos quosque ad populorum regimina perducit, ut per eos omnibus quibus prelati fuerint, dona sue potestatis impendat. Facite quod Dei est, et Deus faciet quod  uestrum est. Omnipotens Deus sua uos protectione cum filiis et omni domo uestra ab omni aduersitate tueatur atque custodiat, uobisque et presentis uite prosperitatem et letitiam future concedat.



XII. Bulla uictoris II pro uindocinonense monasterio. 
[Gall. Christ., tom. uIII, Instrum., pag. 418.]

uICTOR episcopus, seruus seruorum Dei, GAUFREDO uenerabili comiti Andegauorum, et Agneti comitisse coniugi eius, salutem et apostolicam benedictionem.

Omnibus uotis que de puro et iusto desiderio procedunt,  succurrere nos debere ipsa apostolica censura mouemur. Quanto enim quisque alius effert oculos mentis ad diuine speciem contemplationis, tanto nos eius intentionem studiosius animare et exaltare debemus, ut ad illum qui est fructus et merces operum bonorum possit peruenire desiderium bonum. At uos, filii karissimi, quia decreuistis ab auctoritate sedis Romane, cui Deo presidemus auctore, supplici deuotione petere et postulare, quatenus apostolica uirtute confirmaremus, et a cunctis hominum personis, nisi a solo prime sedis pontifice, liberum faceremus monasterium Sancte Trinitatis apud castrum uindocinense situm, quod scilicet de uestris bonis de nouo fundastis, et beato Petro eiusque successoribus in alodium et patrimonium  obtulistis, dignum iudicauimus annuere precibus uestris uestrumque per omnia implere affectum. Confirmamus igitur, atque beatorum apostolorum Petri et Pauli auctoritate ipsum monasterium ita specialiter corroboramus, quatenus inter prime et apostolice sedis pontificem et uenerabilis loci uindocinensis abbatem nulla cuiuscunque dignitatis uel ordinis persona sit, media habeatur. Quod si forte contigerit legatum Romane Ecclesie, predictum beati Petri locum uisitare, ibi cum omni caritate suscipiatur, et in quantum possibilitas loci permiserit, que corpori erunt necessaria ei subministrentur a fratribus. Ipse uero in eodem loco nichil per se uel corrigere audeat, uel occasione legationis rectorem loci siue fratres molestare presumat. Sed  si quid uiderit corrigendum pape litteris notificare licebit, in cuius solius potestate ipsius monasterii ordinatio siue correctio uniuersa consistit. Abbas autem qui alodiarius Romane Ecclesie noscitur, ad concilium coactus, nec ueniat, nec uocetur, quod ab ipso apostolice sedis summo pontifice non fuerit celebratum, sed matrem suam Romanam Ecclesiam per se uel per nuntium suum uisitare studeat, ibique singulis annis censum, duodecim scilicet solidos sue monete ad concinnanda luminaria ante uenerabile corpus beatissimi Petri persoluat. Preterea statuimus ut, defuncto abbate congregationis ipsius, successor ei eligatur de eadem congregatione, si dignus prelatione inueniatur. Quod si apud  eos non fuerit inuentus, quod absit, a Cluniaco uel a Maiori monasterio, uel undecunque melius potuerint, monachi sibi eligant abbatem secundum Dei timorem et beati Benedicti regulam; tamen in eligendo sibi pastore trium abbatum consilio utantur, quos religiosiores in uicinis locis inuenire potuerint. Consecrationem uero, ne statim Romam uenire fatigetur, electus a Carnotensi presule sine omni subiectione, uel qualibet exactione, suscipiat, si presul idem canonice episcopatum susceperit, et si erga illum beati Petri locum se maleuolum non exhibuerit uel suspectum, alioquin ad nos uel ad nostros successores recurrat et a sede beati Petri, cuius est iuris, baculum et consecrationem suscipiat. Ordinato uero abbate, quomodo uel qualiter  fuerit facta ordinatio studeant tam abbates quam etiam monachi eiusdem loci pape litteris intimare, ut aut emendet, si opus fuerit emendandum, aut si fuerit secundum nostrum decretum facta electio siue ordinatio, bono studio congratuletur. Illud etiam precipimus ut comes Andegauensis ab omni tempore sit adiutor et defensor uindocinensis monasterii ad honorem apostolice sedis; ipse tamen uel quilibet successorum nullam exactionem siue consuetudinem monasterio uel monasterii rebus inferat, nec in eis aliquid uindicare presumat, preter patrocinium solum, quod ei ad honorem apostolice sedis et ad anime sue salutem exhibere permissum est. Hoc etiam adiicimus ut tam in uindocinensi loco, quam in Sancti Saluatoris iuxta Andegauis muros ecclesia,  nulli persone, nisi solo Romano pontifici, liceat potestatem aliquam aut dominationem exercere, aut excommunicare, seu interdicere, etiamsi Carnotensis aut Andegauensis patria pro culpis quibuslibet excommunicentur, excommunicati tamen a monachis non suscipiantur. Nos autem omnia que ibi a uobis uel ab aliis hominum personis usque in presentem diem oblata sunt, nostra auctoritate firmamus, ut in perpetuum eidem loco sine diminutione uel cuiuslibet retractatione persistant. Si quis uero contra locum illum molestiam litis pro aliquibus rebus inferre uoluerit, nullatenus abbas uel fratres ei respondeant, antequam Romanum pontificem consulant, quia quidquid sine nostro uel successorum nostrorum iudicio definitum uel distractum  fuerit, irritum erit. Ea uero que ad prefatum pertinent monasterium, et beato Petro in patrimonium super ipsius altare a Gaufredo comite Andegauorum, et ab Agnete comitissa eius coniuge oblata sunt, hic scripta noscuntur ad cognitionem futurorum. In pago uindocinensi ecclesia Sancti Nicolai de Ferraria. Ecclesia de Pruneto, cum uniuersis consuetudinibus. Medietas ecclesie Sancte Marie apud uillam episcopi. Ecclesia Sancti Stephani apud stagnum. Ecclesie quatuor quas Thedoricus episcopus Carnotensis dedit monasterio uindocinensi amore Dei, et supplicatione Gaufredi comitis, ecclesia scilicet Sancti Beati, ecclesia Sancti Ioannis de Castrodunensi, ecclesia de Balneolis, ecclesia de uillarebla, ecclesia Anscherici. In episcopatu Cenomanensi  ecclesia Sancti Ioannis Baptiste de uilla Dei, et uilla ipsa cum terris et siluis, et uicaria, et consuetudinibus uniuersis. Terra de Pinis et que est ibi iuxta dimidia ecclesia Sancte Marie, ecclesia Sancti Michelis de Hulseto, et terra cum stagno, et molendinis cum boscis, et uicaria, et omnibus consuetudinibus. medietas ecclesie de Torcio. In episcopatu Andegauensi ecclesia Sancti Saturnini et curtis tota, et silua que dicitur Latez, et terra silue, si silua fuerit exstirpata. Apud castrum Credonense ecclesia Sancti Clementis et uniuersa eius parochia, ecclesie uici Meduanilis; ecclesia Sancti Ioannis super Ligerim, et decem et nouem arpenni uinearum et duo molendini; ecclesia Sancti Petri de Maziaco et curtis tota; ecclesia Sancti Medardi de  Cauiriaco. In episcopatu Pictauensi ecclesia de Olonna. In episcopatu Sanctonico ecclesia Sancti Georgii et tertia pars eiusdem insule cum consuetudinibus uniuersis. In castro Oleronis ecclesia B. Marie; ecclesia Podii rebellis; ecclesia de Blosmeriaco; ecclesia Sancti Saturnini et terra S. Aniani cum salinis et piscationibus, et omnibus consuetudinibus. In foreste Wastina totum pasnaticum de propriis porcis omnium monachorum Sancte Trinitatis, et medietas de pasnatico aliorum hominum, et mel et cera eiusdem silue in luminaria monasterii. Assumptio etiam omnium arborum ab omnibus monachis uindocinensibus, et ab uniuersis hominibusipsorum, ad omnes usus suos in terris ad monasterium pertinentibus,  sine licentia forestariorum. Si uero abbas predicti loci et comes uindocinensis alter aduersus alterum, uel quilibet homo eorum querelam habuerit, non in curia comitis, nec in qualibet alia iudicium efficiatur, sed in curia abbatis pro dignitate loci querimonia ipsa finiatur ita tamen ut pro amore summe Trinitatis, in cuius nomine et honore monasterium ipsum constructum est, dimidia pars foris facti nec queratur ab aliquo, nec donetur. Si quis autem huius nostri precepti scienter uiolator exstiterit, uel de suprascriptis rebus uindocinensi monasterio quidquam subtraxerit, maledictione Dei Patris, et Filii, et Spiritus sancti damnetur, confundatur, pereat, ad cuius honorem et nomen locus ipse constructus est, deinde etiam iram Dei Genitricis  et beatorum apostolorum Petri et Pauli omniumque sanctorum incurrat, et nostra apostolica auctoritate sit excommunicatus, et anathematis uinculo innodatus, ut nunquam regnum Dei uideat, sed cum diabolo et Iuda traditore, omnibusque impiis sit damnatus in eternum, et in tenebris maneat et umbra mortis, et in incendio sulfurato, in frigore illo tartareo ubi est fletus et stridor dentium , nisi quod eidem loco abstulit digna satisfactione emendet. Qui uero conseruator et inuiolator exstiterit huius nostre apostolice confirmationis et tuitionis, iste benedicatur omni benedictione, ut partem habeat in regno Dei cum sanctis et electis, et gaudeat letitia sempiterna in illa luce et claritate celorum ubi est omne bonum  in secula seculorum. Amen. uictoris prime sedis episcopi et uniuersalis pape II breue signum.



XIII. Bulla uictoris pape II pro ecclesia SS. Simonis et Iude. 
[HEINECCIUS, Antiquitatum goslariensium lib. I, p. 63.]

uICTOR episcopus, seruus seruorum Dei, omnibus Christi fidelibus.

Sancti propositi uotum non solum diuino effectu impletur, sed etiam humano suffragio adiuuatur. Sit autem notum omnibus S. Ecclesie filiis, tam presentibus quam futuris, quia filius noster carissimus, secundus Heinricus imperator Augustus, quamdam  ecclesiam, a se funditus constructam, in honorem [in honore] sancte Dei genitricis uirginis Marie et beatorum apostolorum Simonis et Iude, positam loco Goslaria, ubi fratres sunt sub canonica degentes regula, quibus preposuit Guntherium cancellarium suum, tam pro anime sue sueque coniugis Auguste filie nostre Agnetis remedio, quam pro salute etiam parentum suorum Cunradi et Gisele, diue [diuine] memorie, pio affectu piaque intentione sancto Petro eiusque apostolice sedi per scripturam, propria manu signatam, penitus concessit per manus nostras, scilicet indigni uicarii eiusdem apostolorum Principis, ut ipsa ecclesia, posita sub apostolico iure, in perpetuum libera et quieta persistat  ab omni iure et dominio. ab omni lesione et molestia, suamque integritatem habens in omnibus rebus et facultatibus, quas modo habet in predicto loco Goslaria in Egeln in Ieresleb et in Adesleb, et in Summensteten, et in Slansteten, et in ualentro, et in Aldendoff, et in Dingelstetein, et in Borestorff, et in Ogtkersleue, et in Balbria, et in Walchesleue, et in Herlingerode aliis [aliisque] quoque locis et uillis, et quecunque in perpetuum habitura est, siue sint mobilia siue immobilia.

Quod donum de manibus predicti karissimi filii nostri Augusti suscipientes decreuimus, per hoc nostre apostolice auctoritatis priuilegium, omne munimen, omne robur apostolicum eidem ecclesie Sancte Marie et sanctorum apostolorum Simonis  et Iude contribuere et condonare, ut, integra in suis rebus suisque possessionibus constans, in secula nullum metuat ab imperatore, uel a rege, uel ab aliqua persona publica uel priuata dispendium uel detrimentum. Dignum tamen duximus eidem carissimo filio nostro augusto eiusque successoribus aduocationem ipsius sacri loci ea ratione relinquere, ut semper in potestate habeant ibi prepositos secundum Deum ordinare, non autem ex bonis ipsis alicus [aliquid] in proprium dare, seu in beneficium tribuere. At si contra prohibitionem nostram quisquam eorum tentauerit agere, liberum iubemus esse preposito et canonicis, qui ibi pro tempore fuerint, sic omnimodo ad Romanam Ecclesiam deinceps  respicere, ut nichil metuant de imperiali uel regali conditione. Episcopus autem in cuius diecesi istius ecclesie constructum est monasterium nichil in eo habeat iuris aut potestatis preter ecclesiasticum regimen, et secundum canonica instituta episcopalem potestatem. Statuimus igitur apostolica censura, sub diuini iudicii obtestatione, ut nulla potestas imperialis uel regia ecclesiastica, uel secularis, uel quelibet hominum persona magna uel parua, cuiuscunque sit sexus uel etatis, contra hoc nostre apostolice [abest apostolice] corroborationis priuilegium uenire pertentet. Quisquis uero quequeue, quod absit! fuerit, usque ad condignam satisfactionem, nostri apostolici anathematis uulnere saucius existat. Qui uero ab his prohibitis se  custodierit, et quidquid hic legitur illibate obseruauerit plenam a nobis habeat benedictionem, et a Deo sempiternam salutem.

Datum u Id. Ian., per manus Aribonis uice Annonis archicancellarii, Romane Ecclesie et Coloniensis archiepiscopi, anno uero  domni pape uictoris II, indict. X  .



XIu. Priuilegium uictoris II pro monasterio Fuldensi. 
[DRONKE, Cod. Diplom. Fuld., 364.]


uICTOR episcopus, seruus seruorum Dei, ECHBERTO pio et religioso abbati monasterii Saluatoris Domini nostri Iesu Christi, et Sancti Bonifacii, quod situm est in loco qui uocatur Bochonia, iuxta ripam fluminis quod uocatur Fulda, et per te idem uenerabili monasterio suisque successoribus, in perpetuum.

Conuenit apostolico moderamini pia religione pollentibus beneuola compassione succurrere et poscentibus iuste et religiose alacri deuotione assensum impertiri. Ex hoc enim lucri potissimum premium a conditore omnium, Deo, procul dubio promeremur,  si uenerabilia loca opportune ordinata ad meliorem fuerint sine dubio statum perducta. Igitur, quia postulastis a nobis, decreuimus nostra apostolica preceptione reconcedere ac reconfirmare perpetualiter uobis uestrisque successoribus predictum monasterium Saluatoris Domini nostri Iesu Christi, et Sancti Bonifacii, situm in loco qui uocatur Bochonia, iuxta ripam fluminis quod dicitur Fulda, cum omnibus rebus mobilibus et immobilibus sibi pertinentibus, quas nunc habet et in futuro, Deo auxiliante, habebit. Concedimus etiam atque donamus uobis, carissime ac dilectissime fili, uestrisque successoribus abbatibus in perpetuum, pro magno nostro amore nimiaque dilectione quam circa uos habemus et habere deinceps cupimus, monasterium  Sancti Andree apostoli, quod uocatur Exaiulum, situm Rome iuxta ecclesiam Sancte Dei genitricis Marie semper uirginis, que uocatur Ad Presepe, cum omnibus mansionibus, caminatis, cellis uinariis, et coquina, cum uincis, hortis, diuersisque generibus pomorum, cum curte et puteo et introitu per portam maiorem a uia publica, et cum omnibus ad idem monasterium generaliter pertinentibus, tam intra quam extra urbem sitis, que ei iuste ac recte pertinere dignoscuntur. Prohibemus autem omnem cuiuslibet Ecclesie sacerdotem in idem uestrum Fuldense monasterium quamlibet ditionem habere, uel auctoritatem, preter nostram apostolicam sedem, specialiter episcopum in cuius  diecesi constructum esse uidetur, ita ut, nisi ab abbate monasterii fuerit inuitatus, nec missarum solemnia ibidem celebrare presumat. Dona uero, et oblationes decimasque fidelium, absque ullius persone contrarietate, firmitate perpetua ipsi monasterio uestro, secundum predecessorum nostrorum priuilegia, confirmamus et corroboramus. Decernimus etiam ne alicui persone magne uel parue liceat liquam uim uel controuersiam inferre eidem monasterio  in rebus ac familiis eius; et ne femina unquam illuc ingredi presumat, nostra apostolica interdicimus auctoritate, et ne quis unquam placitum ibi habeat uel in ceteris eius locis, nec seruos nec colonos ad aliquod seruitium constringat, nisi cui abbas ad utilitatem sue necessitatis assensum prebuerit. Eligendi quoque abbatem sibi, quando opus fuerit, fratres inter se potestatem habeant secundum regulam sancti Benedicti, sine ullius contradictione persone.

Ceterum uero hoc deliberantes decernimus ut, congruis temporibus, nostre sollicitudini ecclesiastice intimetur qualiter religio monastica regulari habitu dirigatur concordiaque conuenienti ecclesiastico studio mancipetur, ne forte, quod absit! sub  huius priuilegii obtentu, animus gressusque rectitudinis uestre a norma iustitie aliquomodo retorquatur. Concedimus etiam tibi, quem bene cruditum et bene eloquentem uirum esse nouimus, dulcissime fili, predicare uerbum Dei auctoritate, sancti Petri apostoli Dei, et nostra eius indigne uicarii, et ut, tam uos quam successores uestri, ante alios abbates Gallie seu Germanie primatum sedendi in omni loco conuentuque nostra apostolica auctoritate obtineatis. Abbas uero, non nisi a nostra apostolica sede benedicatur, a qua benedici debet, et, si in aliquo crimine accusatus fuerit, de eadem nostra apostolica sede tantum iudicium exspectet. Usum quoque dalmatice et sandaliorum, secundum quod ab antecessoribus nostris uobis concessum est, concedimus et  confirmamus. Igitur generaliter addendum dignum duximus ut, quidquid, auctoritate antecessorum quorumlibet nostrorum regum et imperatorum, ipsi uestro Fuldensi monasterio constat fuisse concessum, sit etiam nostra apostolica auctoritate per hoc nostrum priuilegium confirmatum atque corroboratum, statuentes apostolica censura, sub diuini iudicii obtestatione, ne quis unquam nostrorum post decessorum pontificum Romanorum, regum, ducum, marchionum, comitum, et preterea archiepiscoporum, episcoporum, aut cuiuslibet dignitatis uel conditionis hominum, contra hoc nostrum priuilegium quidquam audeat attentare. Quod si quis presumpserit, sciat se nostri anathematis uinculo usque ad dignam  satisfactionem insolubiliter innodatum. Qui autem pio intuitu se custodierit, et ne in aliquo infringatur a se obseruauerit, benedictionis gratiam et peccatorum suorum absolutionem a retributore omnium bonorum Deo consequi mereatur ut in celesti sede glorietur.


 B. u.

Datum u Idus Febr., per manus Aribonis, uice Annonis, sancte Romane et apostolice sedis archicancellarii, et Coloniensis archiepiscopi, anno II pape uictoris II, indictione X.



Xu. uictoris II priuilegium pro Ecclesia Treuirensi. 
[GUNTHER, Codex diplom. Rhen. Mosel., p. 134.]


uICTOR episcopus, seruus seruorum Dei, tibi dilecto confratri ac sancte Treuirensis Ecclesie archiepiscopo tuisque successoribus in perpetuum.

Iustis ac Domino placitis petitionibus affectuosus debetur effectus. Quid enim in presentiarum tam iustum, tam Deo placitum, quam et reuerendis ac piis locis ad laudem et gloriam nominis ipsius debita auctoritas, reuerentia simul, ac utilitas, uindicetur et conseruetur? Quapropter pie sollicitudini tue in confirmando ac perpetualiter retinendo ius sancte Treuirensis Ecclesie tibi temporaliter commisisse  plurimum congratulamur, carissime nobis ac in Christo reuerende confrater ac cepiscope Eberharde, iuxta tuam suggestionem ac priuilegia predecessorum nostrorum Ioannis uidelicet XIII pape, ac Benedicti uII, beate quoque memorie Leonis IX per huius nostri priuilegii auctoritatem decernimus ac confirmamus tibi tuisque post te successoribus primatum Gallie Belgice, hoc modo, ut quandocunque a nostra principali ac apostolica sede presbyter uel diaconus uel subdiaconus, uel quilibet ordinarius legatus pro ecclesiastice utilitatis causa, seu peragenda synodo in Galliam Germaniamue directus fuerit, tu tuique successores post eumdem apostolicum legatum primum inter alios pontifices locum obtineatis, et si missus Romane Ecclesie  defuerit, similiter post imperatorem siue regem sedendi sententiamque dicendi, ac synodale iudicium canonice promulgandi primatum habeatis, utpote in illis partibus uicarii nostre sedis apostolice merito constituti. Neque dignum est ut illius Ecclesie presul aliquo tempore ceteris non habeatur prelatus, cuius honor in illis partibus sub ipso apostolorum principe exstitit primitiuus. Et cum eiusdem Ecclesie archipresulem beatum Eucarium, scilicet a beato Petro apostolorum principe nouimus ordinandum, sicut et beatum Apollinarem Rauenne ciuitatis, placuit nobis tibi fratri nostro Eberhardo sancte Treuirensis Ecclesie archiepiscopo, cunctisque post te successoribus tuis permittere,  quatenus sicut in unius beati Petri scilicet apostoli ordinatione, benedictione, directione, gentibus ad predicandum Christi Euangelium aliarum ciuitatum predicatores equales exstiterunt, ita et in missarum solemniis celebrandis in equitando cum nacco per stationes ac omni honore equales existant. Crux ante te sicut ante Rauennatem etiam archipresulem, ubi geratur, cardinales quoque presbyteri tui te fratre nostro missam celebrante dalmaticis ac diaconi una cum presbyteris sandaliis utantur. Sed et tu tuique successores Romana mitra ob insigne primatus in ecclesiasticis officiis Romano more utamini, semperque uos discipulos Romane sedis reminiscamini, eo uidelicet pacto ut tu tuique successores singulis annis,  nisi forte propter hoc canonica uocatio a sede apostolica uobis uenerit; legatos uestros ad nos nostrosque successores semel mittatis, per quos uobis de nostris utilitatibus agendis illis in partibus remandemus, ac semper tertio anno excepta, ut dictum est, canonica uocatione, uos ipsi Romam uisitationis gratia absque ineuitabili causa ueniatis. Pari namque modo sancimus omnes in parochiis tuis degentes siue ordinatione ac promotione cuiuslibet ecclesiastici gradus a uobis percipientes eidem matrici Ecclesie eiusque archiepiscopo debere canonice placere, obsequi ac iure obedire. Siquidem decreto beati Clementis pape super hoc ita cautum uidetur. Si uero episcopis non obedierint omnes presbyteri, diaconi, ac reliqui  clerici cuncti, omnesque principes tam maioris ordinis quam inferioris atque reliqui populi tribus et lingue non obtemperauerint, a liminibus sancte Dei Ecclesie alieni erunt; dicente Domino: Qui uos audit me audit, et qui uos spernit me spernit. Inter hec quoque omnia que ad sepedictam Treuerensem Ecclesiam intra et extra ciuitatem pertinere uidentur: id est ecclesias cum uniuersis rebus sibi attinentibus, seu monasteria tam monachorum quam uirginum de quibus ex preceptis siue scriptis regum seu imperatorum siue eorumdem fundatorum auctoritate ad se pertinent ac pertinere debent, ac quidquid omnino illa ipsa ecclesia ubi et quoquo merito possidet ac possidere debet: quia ita inuenimus in priuilegus predecessorum nostrorum; idcirco  eidem Ecclesie hec omnia cum omnibus attinentibus generaliter ac specialiter concedimus; Reconfirmamusque tibi fratri ac cepiscopo nostro tuisque successoribus ad perpetuam sancte Treuirensis Ecclesie donationem atque ditionem per hanc nostre apostolice preceptionis seriem a presenti decima indictione et usque ad finem seculi ualituram. Contra quam si quis hominum quolibet modo agere presumpserit, ac quod iuste ac canonice a nobis decretum est in aliquo infringere attentauerit, sciat se ex Dei omnipotentis ac predicti beatissimi apostolorum principis omniumque sanctorum, ac deinde nostra auctoritate damnandum ac anathematizandum ac cum omnibus impiis eterno  supplicio deputandum. Qui uero hoc ipsum nostrum priuilegium obseruare, custodire, adimplere fideliter studuerit, benedictionis gratiam et misericordie plenitudinem in celestibus castris inter electorum numerum efficaciter a Domino Deo consequi mereatur.

Scriptum per manum Gregorii notarii ac scrinarii sancte Romane Ecclesie in mense apriti indictione prescripta die XXu.

Datum uII Kal. Maii, per manum Arebonis diaconi uice Annonis sancte Romane et apostolice sedis archicancellarii, sancte Coloniensis Ecclesie archiepiscopi, anno III domni uictoris II pape, indictione X mense Aprili, die uicesimo quinto.



XuI. uictoris pape II littere, quibus Ecclesie Silue Candide priuilegia Humberti episcopi gratia amplificat. 
[MANSI XIX, 835.]


uICTOR episcopus, seruus seruorum Dei, dilecto fratri et cepiscopo HUMBERTO, et per eum Ecclesie sanctarum uirginum et martyrum Rufine et Secunde, que nominatur Silua Candida, in perpetuum.

Officii nostri esse dignoscitur, ut ex apice summe apostolice sedis, cui Deo auctore presidemus, uniuersitati Ecclesiarum tanquam nostris reliquis membris consulamus. In qua utique, si pia et necessaria  sollicitudine debemus operam nostram etiam longinquis, et non querentibus ultro porrigere; multo magis propinquis sequela, merito eam debemus exigentibus prorogare; quia dum tempus habemus, ad omnes debemus bonum operari, maxime autem ad domesticos fidei , iuxta magisterium diui apostoli Pauli. Ut enim ipse attestatur, qui suorum et maxime domesticorum curam non habet, fidem negauit, et est infideli deterior . Ad instar siquidem uisibilis ignis, inuisibilis caritas paucis [f. spatia] uiciniora sibi corripit, et inde gradatim ad longinquiora se extendit. Quapropter secundum suggestionem tuam, noster reuerendissime confrater et cepiscope Humberte, * ad aliquam temporalem memorie decessori nostro domino  Leoni, et iugiter in sancta Romana et apostolica sede, etiam supra uires tuas et facultates hactenus exhibuisti, per huius nostri priuilegii sanctionem decernentes concedimus, et confirmamus tibi et per te atque propter te in perpetuum, reuerende ecclesie sanctarum uirginum et martyrum, Rufine ac Secunde, que nominatur Silua Candida, in fundo qui uocatur Boscus, quidquid auri, argenti, pallii, seu cere, uel quarumcunque rerum omnino iactatum uel positum fuerit, uel oblatum in toto altari maiori sancti Petri, siue in eius uenerabili confessione, aut certe sibi suisque successoribus oblatum ab inchoatione matutinorum quinte ferie in Cena Domini usque dum completorium peractum  fuerit ueluti in Sabbato sancto ab hora tertia per totam ipsam diem, deinceps usque post expletam in crastinum missam, qualescunque uel quantascunque oblationes prefati altaris et confessionis eius, per priuilegia uenerabilis Sergii et multorum antecessorum nostrorum, iam dicta ecclesia sanctarum Rufine ac Secunde promeruit, retinuit, retinet, etiam retineat ad perpetuam anime nostre mercedem, nominisque nostri et seruitii sui in sancta Romana Ecclesia memoriam illarum oblationum, quas eidem sacrosancte ecclesie per hoc nostrum priuilegium adiiciendo concedimus, et confirmamus, sicut superius dictum est: scilicet ab inchoatione matutinorum quinte ferie in Cena Domini, usque post completorium, salua sibi per omnia, et hoc nostro priuilegio  eidem in perpetuum reseruata, et confirmata concessione et confirmatione omnium oblationum quas per priuilegia antecessorum nostrorum hactenus accipere et sibi habere * conseruetur: uidelicet in die Palmarum, in Cena Domini et in Parasceue, in Sabbato sancto et die Dominica. Neque enim istud nostrum ita adiicimus, ut illud antecessorum nostrorum donum in aliquo minuamus. In qua utique concessione et confirmatione nil nouitatis arbitramur egisse: scilicet exemplo reuerendissimorum predecessorum nostrorum, et copia sancte Romane Ecclesie, inopiam lateralis et maxime domestice filie, laudabili liberalitate secundum apostolicam institutionem supplere. uenerabilis apostolice sedis censura sub diuini contestatione iudicii, et anathematis  interpositione statuentes interdicimus ut nullus unquam successorum nostrorum pontificum, uel quilibet publicarum actionum administrator, seu alia quelibet et quantumlibet magna paruaque persona, audeat uel presumat, contra huius nostre donationis priuilegium cogere aut aliter quidquam alienare, auferre aut minuere; sed potius firmum et stabile in perpetuum, sicut concessum et confirmatum est, permaneat. Si quis autem, quod non optamus, temerario ausu hoc nostrum apostolice sedis statutum, in quoquam infringere presumpserit et coadiutor illius in aliquo exstiterit, auctoritate sancte et indiuidue Trinitatis et apostolorum principis Petri, cuius, licet indigni, dignatione diuina uice fungimur, uinculo anathematis sit mancipatus,  et a regno Dei segregatus, et diabolo, et angelis eius, nisi forte resipiscens satisfaciat, indissolubiliter aggregetur. Qui uero pio respectu obseruator et defensor huius concessionis et confirmationis exstiterit, potestate beati Petri apostolorum principis et precibus sanctarum uirginum ac Christi martyrum, Rufine et Secunde, celestis regni introitum, et gratiam atque gloriam a iusto iudice Domino Deo nostro, uitamque eternam percipere mereatur in secula seculorum. Amen.

Scriptum per manus Gregorii notarii et scriniarii S. Romane Ecclesie in mense Maii, indict. X. Bene ualete.

Datum octauo Idus Maii, per manus Aribonis  diaconi, anno 3 domini pape uictoris II, indict. X. Decernimus ergo, ut nulli omnino hominum liceat, etc. Si que igitur in futurum, etc. Cunctis autem, etc.



XuII. Pro monasterio Sancti Bertini, uictoris II priuilegium. 
[GUÉRARD, Collection des cartulaires, abbaye de Saint-Bertin, tom. III, pag. 180.]

uICTOR episcopus, seruus seruorum Dei, dilecto filio BOuONI, religioso abbati, cunctisque successoribus eius, in Sithiensi cenobio regulariter promouendis, in perpetuum.

Conuenit apostolico moderamini quatenus, sicut dignitate ac auctoritate Petri, principis apostolorum,  singulari priuilegio omnibus preeminemus, ita uniuersarum ecclesiarum Dei sollicitudinem habeamus, ac singulis quibusque fidelibus atque piis locis opportuna suffragia conferamus. Quapropter, inclinati precibus tuis, carissime ac religiose abba, Bouo, per hanc nostre auctoritatis censuram confirmamus ac corroboramus, tibi tuisque successoribus, regulariter promouendis, Sithiense cenobium in perpetuum, quod in episcopio Taruannensi est constitutum in honore sancti Petri, ac omnium apostolorum, ubi etiam preclarus Christi confessor Bertinus, ipsius loci primus fundator ac abbas, cum Folquino ac Syluino, beatis confessoribus, corpore quiescit.

Pariter quoque confirmamus tibi tuisque successoribus,  sicut dictum est, in perpetuum, cuncta eidem cenobio iuste pertinentia, tam ea que hactenus deuotione fidelium Christi illic collata sunt quam que deinceps iuste conferenda sunt, in aruis, campis, pratis, pascuis, siluis, aquis aquarumue decursibus, molendinis, piscariis, uillis, ecclesiis, comitatibus, familiis, uineis, pomeriis, cunctisque suis mobilibus uel immobilibus, cultis uel incultis, ut quidquid inde, secundum Dei timorem, ad ipsius cenobii utilitatem regulariter disposuistis agere, liberam in omnibus habeatis faciendi potestatem, per omnia uobis salua et hoc priuilegio nostro perpetualiter confirmata immunitate illa seu libertate, quam beatus Audomarus, Taruannensis presul, in  prefato beato Bertino eidem cenobio proprio scripto indulsit atque confirmauit, qua hactenus secundum beati Gregorii pape luminoso abbati concessa, obeunte abbate monasterii ipsius, nullus episcoporum in describendis preuidendisque ac quesitis querendisue rebus ecclesie huius, aliqua se occasione, permisceat; abbatem uero eidem monasterio non alium, sed quem dignum moribus atque aptum discipline monastice communi consensu, congregatio tota uel, quamuis parua, pars congregationis saniori consilio, secundum timorem Dei proposierit, ordinet. Stationes autem illic publicas per episcopum fieri omnint prohibemus, ne in seruorum Dei recessibus, popularibus occasio prebeatur ulla conuentibus, ac simpliciores ex hoc animas plerumque, quod absit!  in scandalum trahat. Frequentior quoque muliebris introitus, nisi forte, secundum dictum Nicolai pape, ab abbate monasterii uel fratribus, necessitatis causa uel dilectionis gratia, uocatus aduenerit, ne importunitate sui ministrorumque suorum inquictudine, fratres uel abbas sustineant ullam molestiam, et sic ei cuncta lesionis funditus ablata potestate, nullatenus aliquando in uestro uersetur grauamine.

Unde, apostolice sedis censura, sub diuina contestatione iudicii, anathematis impositione statuentes, interdicimus ut nullus unquam episcoporum, seu cuiuslibet ordinis clericorum, uel quilibet publicarum actionum administrator, seu alia quelibet, aut quantumlibet magna paruaque persona, audeat uel presumat contra hoc nostrum priuilegium agere,  aut inde quidquam alienare, auferre, aut minuere uel transgredi; sed potius firmum ac stabile in perpetuum, sicut a nobis concessum et confirmatum est, permaneat; liceatque abbati uel fratribus monasterii ipsius apostolicam sedem appellare contra quorumlibet hominum iniuriam, si per episcopum Taruannensem aut archiepiscopum Remensem satisfacere predicto monasterio eiusdemque rectoribus contempserint. Si quis autem, quod non optamus, temerario ausu, contra hoc nostrum apostolice sedis statutum in quoquam temerare, uel confringere presumpserit, et contradictor illius exstiterit in aliquo, auctoritate sancte et indiuidue Trinitatis et apostolorum principis Petri, cuius, licet indigni dignatione, tamen uicibus fungimur, uinculo  anathematis mancipatus, a regno Dei segregatus, diabolo et angelis eius, nisi resipiscens satisfaciat, indissolubiliter aggregetur. Qui uero pio respectu obseruauerit, ac defensor huius confirmationis et concessionis exstiterit, potestate beati Petri, apostolorum principis ac sanctorum confessoris Audomari atque Bertini, celestis regni introitum et gratiam atque gloriam, a iusto iudice Domino, Deo nostro, uitamque eternam percipere mereatur, in secula seculorum. Amen.

Scriptum per manus Gregorii notarii anno Dominice natiuitatis millesimo quinquagesimo septimo.

Ego Humbertus, dictus episcopus sancte ecclesie Silue Candide, interfui et propria manu  subscripsi.

Ego Benedictus, sancte Bellitrensis ecclesie dictus episcopus, cognoui, et propria manu subscripsi.

Ego Bonifacius, sancte Albanensis ecclesie dictus episcopus, cognoui, et propria manu subscripsi.

Ego Petrus, archidiaconus sancte Romane Ecclesie, cognoui et propria manu subscripsi.

Ego Hildebrandus, sancte Romane Ecclesie archidicanus, cognoui, et propria manu subscripsi.

Ego Fredericus, diaconus subscripsi.

Datum tertio Idus Maii, per manus Aribonis, diaconi, anno tertio pontificatus domini pape uictoris, mense Maio, indictione decima, die tertio decimo.



XuIII. uictoris II bulla pro monasterio Casinensi. 
[MABILL., Annal. ord. S. Bened., Iu, 744.]


uICTOR episcopus, seruus seruorum Dei, FRIDERICO dilecto filio abbati uenerabilis cenobii almi Patris Benedicti, quod nuncupatur Mons-Casinus, cunctisque successoribus eius illic canonice ad regimen promouendis in perpetuum.

Pastoralis sollicitudinis nostre bonum si debet prospicere et proficere omnibus etiam extraneis et longinquis, multo magis domesticis et propinquis. Ipsis quippe secundo gradu post Deum admouenda est uisibilis caritas, ut per eos uelut quedam uisibilis flamma gradatim ad remotiores quosque discurrat.  Piis ergo locis et diuina religione uenerabilibus debite consolationis et defensionis porrecturi manus, illum ceteris preferendum non ambigimus, quem monastice norme constat esse principale gymnasium, et sancte Romane et apostolice sedi contiguum, quem ciues Romani, patres uidelicet eximii Benedictus, Maurus et Placidus cum nonnullis aliis fundarunt, quemque a gentibus destructum Romani pontifices nichilominus sua auctoritate restruxerunt, et priuilegiis apostolice sedis merito ceteris cenobiis pretulerunt, atque contra quorumlibet suspectas iniurias efficaciter munierunt: quorum nos sacre auctoritati sicut tempore et loco succedimus, sic eorum exemplo, ut oportet, innitimur, et per huius nostre decretalis pagine tenorem tibi, dilectissime  fili et abba Friderice, electionem ad regimen cenobii prefati saniori consilio omnium fratrum in presentia responsalis nostri a Petro monacho aliquorum prauorum conspiratione electo in te translatam collaudantes confirmamus. Unde et secundum priuilegia eorumdem antecessorum nostrorum, atque consuetudinem tibi, quem abbatem sacrauimus, monasterium almi Patris Benedicti situm Monte Casinicastri, cunctamque ipsius monasterii abbatiam, integre cum cellis suis, castellis, prediis, et omnia sua pertinentia concedimus, et nostra auctoritate decernimus tam in finibus Beneuentanorum, Apulorum et Calabrorum, quam etiam in finibus Marsorum et in Marchiis, siue ubicunque longe et prope hactenus iure tibi pertinet, aliquid siue quidquid  deinceps ubiuis iuste acquisierit. Ad hec iustitiam, uel quodlibet debitum, quod officiales nostri sacri palatii exigunt a nauibus ad Romanum portum applicantibus, uestri cenobii naui peculiari gratanter relaxamus; et quotiescunque Romam ad seruitium sancte Romane Ecclesie ueneritis, in sancta Hierusalem palatii Susurriani hospitium habeatis; et defuncto abbate, ibidem uestra uel uestrorum successorum electione abbas constituatur a Romano pontifice consecrandus. Conseruato uobis uestrisque successoribus priuilegio, tam quod ex naui uestra, quam quod ex ipsa destructa ecclesia, ut uel sic restrueretur, proximus decessor noster sanctus Leo firmauit abbati Richerio. Usum quoque sandaliorum  et dalmatice, quamuis iure cardinalatus tui ab apostolica sede perceperis, a nobis tamen tibi, et loco deinceps et principalibus tantum festis concedimus ad honorificentiam tam uenerabilis cenobii, et ob dilectionem tui, secundum quod prefatus decessor noster tuo prefato concessit. Preterea corroboramus tibi tuisque successoribus in omni conuentu episcoporum et principum superiorem omnibus abbatibus sedem, et in conciliis et iudiciis priorem sui ordinis hominibus sententiam pro reuerentia tanti loci, qui primum et summum monastice legislatorem uiuum et mortuum retinere promeruit, quique ipsius legislationem scripto, uerbo et exemplo cenobiale propositum appetentibus in toto mundo sole clarius euibrauit. Defuncto autem abbate,  ex sese ipsa congregatio secundum sanius consilium sapientum et seniorum fratrum sibi abbatem eligat, et apostolice sedis pontifici firmandum et consecrandum exhibeat: nec aliter ibi abbas constituatur aut aliunde illuc intromittatur, nisi forte ex se aliquem tanto regimini idoneum non habuerint, et ob id saniori consilio extraneum sibi elegerint. Porro preter summum apostolice sedis presulem, cuiuslibet Ecclesie episcopum, uel sacerdotem, in prefato monasterio, uel in cellis ipsius, ditionem quamlibet sibi presumere hac nostra interdicimus auctoritate, ita ut, nisi ab abbate fuerit inuitatus, nec missarum solemnia inibi audeat celebrare; sed remota et propulsata qualibet oppressione ecclesiasticarum, uel secularium personarum, sicut hactenus mansit, a  presenti decima indictione, hoc nostro priuilegio in perpetuum quietum, et liberum ad seruitium, et gloriam Dei maneat sub defensione et iure sancte Romane et apostolice sedis, cum suis omnibus, ex quibus summatim et generaliter omnibus hec nominatim, et specialiter tantum istic digessimus: Cella Albaneta, Ciconia; cella sancti Gregorii in Aquino, S. Nazarii, S. Benedicti in Clia, S. Benedicti in Insula, S. Siluestri, S. Urbani, S. Pauli, S. Angeli in ualle Lucis, S. Michelis, sancte Marie in terris Albis, sancte Lucie apud Fractas, S. Angeli in Canucio, S. Stephani in Terracina, S. Scholastice in Gaieta, Sancte Marie in Berula, S. Nicolai in Pica, S. Mauricii in Limata, S. Petri in Esculeto, S. Benedicti in Sessa, S. Benedicti in Teano cum suis  cellis, S. Benedicti in Capua, cum cellis, et terris circum circa; simul et in Apulia, S. Benedicti in Martia, S. Liberatoris in Teti cum cellis suis sexaginta, et terris cultis, et incultis, et omnibus suis; sancte Scholastice in Pinna, sancte Marie in Murena, S. Martini in Salinis, S. Nicolai in Esculo, cella sancte Iuste, S. Benedicti in Trunto, S. Benedicti in Trinio, sancte Marie ad Casales-planos, S. Eustatii, quam dedit Alferius Pantasie, S. Benedicti in Alarino, S. Benedicti in Pectinari; item sancte Marie ad Casales-planos, S. Trinitatis in Termulis, S. Benedicti in Asculo, S. Focatis in Alesino, cum faucibus et piscaria; S. Eustasii in Arcu, S. Angeli in Barreio cum cellis et castellis, et terris  multis; sancte Marie in Barretano, S. Georgii in Luca prope Posterulam uiriuualam, quam sancto Benedicto contulerunt Heinricus, et Rolandus fratres sancte conuersationis habitum querentes, ex qua etiam pro nouitate facti priuilegium tuo rogatu fecimus; Sancti ualentini in Comino, S. Saluatoris inibi, S. Benedicti in uenafro; ibidem sancte Marie, item S. Nazarii, cortem S. Felicis, S. Benedicti in Cesamo, S. Bartholomei in Miniano. Castella autem hec; inprimis ad pedem montis S. Saluatoris, quod est S. Germani, S. Petri, Pignatari, Plumbarola, S. Stephani, S. Georgii, S. Apollinaris, uallis-frigida, S. Andree, Bantra Comitalis,  Bantra Monacisca, Iunctura, S. Angeli, Turudum, S. uictoris, S. Petri in Clia, Ceruara, uallis-Rotunda, S. Elie, Saraciniscum, Conca, Capriata, Francilone, S. Ioannis, S. Benedicti minoris. S. Ioannis in Capua. Quorum aliqua olim fuere monasteria, sed a Sarracenis destructa, postmodum ad tuitionem patrie necessario facta castella: insuper Lastinianum et alia tria castella, Mons Albrici, Muccla, S. Quirici cum portu decem nauium, que duo Transmundus comes filius Actonis beato Benedicto in Monte Casino legali donatione, et chartarum munimentis contulit; tertium autem Castellum Frisa, quod prefati Transmundi uxor pro anima sua simili, ut sua maritus, modo contradidit, quod etiam post mortem uxoris prefatus comes non timuit inuadere,  sed Laterani in cappella sancti Laurentii, presente Humberto Silue candide episcopo, te quoque filio nostro Friderico nondum ad regimen electo, admonitus a nobis in ipsa confessione reatuum suorum Dominica quarta post Pascha sponte refutauit. Igitur his, et omnibus que prefato cenobio iuste pertinent nunc, et que in futuro iuste pertinebunt, sub tutela et Romana libertate hoc priuilegio perpetualiter ad temporalem seruorum Dei, presentium scilicet atque futurorum quietem, statutis atque confirmatis apostolica censura, sub interpositione districti anathematis et diuini contestatione iudicii interminamus omnibus tam presentibus quam futuris, ne ullus hominum cuiuscunque ordinis, dignitatis, conditionis uel cuiuscunque officii, seu quelibet,  uel quantumlibet magna aut parua persona, quibuscunque rebus uel personis prefato monasterio iuste pertinentibus, aliquam uiolentiam inferat aut calumniosus existat, uel incumbat. Si quis uero, quod non optamus, huius nostri priuilegii decretalem paginam temerario ausu in aliquo infringere tentauerit, eterne maledictionis uinculis innodatum se nouerit, et perpetua supplicia luiturum cum diabolo et angelis eius, nisi forte prius resipiscens satisfecerit; at qui pietatis intuitu deuotus obseruator exstiterit, ipsius interuentu almi Patris Benedicti, perfectorumque sequacium, sociorumque eius sempiterne benedictionis particeps, et paradisi beatus possessor efficiatur. Amen.

 + Humbertus dictus cardinalis episcopus sancte Ecclesie Silue Candide cognitum relegit, et subscripsit.

+ Heldibrandus cardinalis subdiaconus sancte Romane Ecclesie dando consensit, et subscripsit.



XIX Priuilegium uictoris II, Winimanno archiepiscopo Ebredunensi concessum  . 
[MANSI XIX, 858.]

uICTOR episcopus, seruus seruorum Dei, dilecto confratri et episcopo WINIMANNO, et per eum sancte  Ebredunensi Ecclesie et successoribus ipsius canonice promouendis in perpetuum.

Sancte Romane et apostolice sedis apicem ideo super gentes et super regna in principe apostolorum suorum, Petro, constituit uniuersitatis Dominus, ut euellat, et destruat, et plantet, et edificet  in nomine ipsius. Siquidem donec sancta eius Ecclesia, in toto terrarum orbe diffusa, temporalitatis mutabilitati subiacebit, uariis et continuis defectuum et profectuum suorum uicissitudinibus, uelut luna suis menstruis, alternabitur, ut sine intermissione deprehendatur in ea quod industrius hortulanus debeat euellere, uel plantare, et quod sapiens architectus  destruere uel edificare. Undo nos, nullo nostro merito, sed solo diuinitatis nutu  in sancte et uniuersalis Ecclesie specula precellentes, et uarios eius successus prospectantes, inter alia ipsius discrimina animaduertimus, Ebredunensem Ecclesiam, primo quidem incursione, et peruasione Sarracenorum, secundo autem receptione et possessione transfugarum et indisciplinatorum; deinde longa oppressione pastorum suorum imo mercenariorum, et, quod peius est, Simoniaca heresi, et mutua occisione debacchantium prostratam miserabiliter et corruptam, quondam religione et opibus mirabiliter euectam, et integram, cuius omnimode desolationi et defectioni precordialiter compatientes, te, carissime confrater et cepiscope Winimanne, prefate Ecclesie archiepiscopum et rectorem pro uite merito et sapientie doctrina ordinauimus  et consecrauimus secundum electionem cleri et populi, ad petitionem quoque religiosorum principum et ad suggestionem uenerabilium primatuum circumiacentium prouinciarum. Quorum unanimis sententia exstitit, ut si Ebredunensi Ecclesie recuperatio aliqua quereretur, ab illa matre, scilicet Ecclesie Romana, que prius illo B. Marcellinum predicatorem et pontificem direxerat, predicator et pontifex reposceretur.

Itaque, secundum quod tua deuotio postulauit, sibi priuilegium nostre apostolice auctoritatis ad corroborationem sui archiepiscopatus, in rudi et indisciplinata ecclesia, uix nomen ipsum nudum pene retinente et parietinas suas iam demonstrante, inclinati  precibus tuis presentis anni decima indictione hac nostra decretali pagina concedimus et confirmamus tibi Ebredunensem diecesim in integro, et ad archiepiscopalem sedem basilicam Domine nostre, Dei genitricis, semperque uirginis Marie principalem, cum omni sua antiqua et iusta pertinentia, in baptismalibus ecclesiis, capellis, monasteriis, cemeteriis, possessionibus, uillis, castellis, pascuis, agris, uineis, siluis, aquis, aquarumue decursibus, piscariis, domibus, mancipiis, colonis, peculiis, et cum omnibus omnino rebus, mobilibus, et immobilibus, uel se mouentibus, sibi iuste pertinentibus, tam eas quas modo quiete et legaliter possidet, quam illas quas deinceps collatione fidelium, seu redditione uel emptione, aut qualibet ratione acquirere  poterit. Confirmamus quoque tibi omnium ecclesiarum totius tue diecesis decimas, primitias, oblationes, tam uiuorum quam defunctorum, iudicia clericorum, et cuncta ecclesiastica officia, ut ex dispositione tua secundum canonicam sanctionem pendeant. Pariter quoque suffraganeorum tuorum consecrationem, debitam subiectionem, et reuerentiam seu obedientiam, nec non ad concilium agendum conuocationem et auctoritatem, secundum omne ius quod metropolitanis suis suffraganei canonice debent, salua in omnibus sancte Romane et apostolice sedis, ut dignum est, auctoritate. Preterea huiusmodi nostri priuilegii tenore concedimus et confirmamus tibi usum sacri pallii secundum antiquam consuetudinem predecessorum tuorum, qua  consueuerunt eo uti in subscriptis solemnitatibus iuxta priuilegia nostrorum antecessorum illis indulta antiquitus, scilicet in die sancto Pasche, in die ascensionis Domini, in die sancto Pentecostes, in Natiuitate Domini nostri Iesu Christi, in Epiphania Domini, in Cena Domini, in Assumptione beate Marie semper uirginis, in Natalitiis omnium apostolorum, in festo Omnium Sanctorum, in festiuitate S. Marcellini prefate ciuitatis Ebredunensis archiepiscopi, in Dedicatione principalis basilice B. Marie semper uirginis, in consecratione episcoporum, in ordinatione presbyterorum et diaconorum, Sabbatis ieiuniorum et quatuor temporum, et in consecrationibus nouarum et principalium basilicarum.

 Quin etiam ad supplementum beneficentie apostolice atque archiepiscopo insigne, crucis Dominice uexillum, ubicunque ius in parochia tua, et in parochiis suffraganeorum tuorum, concedimus et sancimus, apostolice auctoritatis priuilegio, baiulari ante te. Porro pallio sacro ita te uti uolumus ut diligenter atque uigilanter perpendas quod tue fraternitati immineat agendum; usus illius scilicet inter alia, ut carnem tuam crucifigendo cum uitiis et concupiscentiis , stigmata Iesu Chriti cum Paulo apostolo in corpore tuo portes , et semper mortificationem illius in pectore et scapulis circumferas ; non ad aliquod ostentationis tue et singularis excellentie indicium, sed ad demonstrandum causa commemorationis et  imitationis ouibus tibi commissis Saluatoris nostri uenerabile signum, qui ineffabili pietate ouem centesimam in humeris suis reportauit. Demum igitur omnibus suprascriptis, apostolice sedis auctoritate, per hoc nostrum priuilegium tue dilectioni concessis, et confirmatis, eadem apostolica auctoritate interdicimus ne temere obuiet, aut contradicat aliquis. Si quis autem, quod non optamus, nefario ausu presumpserit huic nostro decreto in aliquo contraire uel refragari, siue sit ecclesiasticus, clericus aut laicus, seruus, aut liber, magna uel parua persona, sciat se anathematis uinculo innodatum, et cum diabolo eiusque atrocissimis ministris, atque cum Iuda traditore, nisi forte prius resipuerit, eterne gehenne suppliciis deputandum. At uero quisquis pio intuitu  obseruator in omnibus exstiterit huius nostri apostolici constituti, benedictionis gratiam a misericordissimo Domino nostro multipliciter consequatur, et uite eterne possessor efficiatur. Amen.

    Ciuitas Ebredunensium metropolis.
    Ciuitas Dignensium.
    Ciuitas Solingensium [al., Solinensium].
    Ciuitas Rigomagensium.
     Ciuitas Samasiensium uel Saniciccium.
    Ciuitas Glannatina.
    Ciuitas Semelenentium, id est Nicentium.
    Ciuitas ueciencium [al., uensiontium].
    Ciuitas Antipolis, id est Grassensis.


Antiqua auctoritate sanctorum predecessorum nostrorum, clerus et populus Ebredunensis eligimus, laudamus et corroboramus Winimannum archiepiscopum in sede archiepiscopali Ebredunensi, precipiente summo pontifice et uniuersali papa uictore, confirmante Willelmo, Bertrando et Gaufredo, seu Pontio Diensi comite, ita ut presideat et regat omnes ecclesias supradicte ciuitatis, sicut scriptum est in priuilegio, quod dominus papa uictor illius consecrator auctoritate Romana sibi contulit, cum decimis,  et primitiis, sicut expedit archiepiscopo tenere et disponere. Si quis autem hoc decretum infre, erit, nisi ad satisfactionem uenerit, sciat se damnatum et anathematizatum. Fiat, fiat. Amen. Datum . . . Nonas Iulii per manus Araboli diaconi, anno tertio pontificatus domini pape uictoris secundi, indictione decima. Fridericus cardinalis Sancti Chrysogoni. Ludouicus Nucerinus episcopus. Ermannus Ioannes Senensis episcopus. Gregorius Guido Egebinensis episcopus; cum quibus Pistoriensis episcopus, omnes hi interfuerunt et Humbertus dictus cardinalis episcopus sancte Ecclesie Silue Candide. Arnoldus Aretinus episcopus. Giraldus Florentinus episcopus. Castellensis episcopus. Litgrinus Popiliensis episcopus. uercellensis episcopus. Cimibertus  Taurinensis episcopus. uelitrensis episcopus, Fesulanus episcopus, Pisanus episcopus, corroborauerunt hec supra scripta. Deo gratias. Amen.





XX. Epistola S. Petri Damiani S. E. R. cardinalis ad uictorem II papam.






CIRCA ANNUM DOMINI MLuII.
BERENGARIUS uICECOMES NARBONENSIS.





QUERIMONIA BERENGARII Aduersus Guifredum archiepiscopum Narbonensem, proposita in concilio apud Tolosam habito sub Raimbaldo Arelatensi, et Pontio Aquensi, archiepiscopis, uictoris secundi pape legatis, anno Christi 1056  .


 Sancte huic conglomerationi uicariorum Dei, legatis scilicet summi pontificis Romani, uicem obtinentis  beati Petri apostolorum principis, eiusque uice fungentibus, archiepiscopis uidelicet et episcopis,  nec non et abbatibus hanc in synodum sanctam sistentibus, ex catholica fide tractantibus, hec querimonia non modica ideo presentat ut et legatur et audiatur, diiudicetur, atque definiatur. Sed, ut plenius diiudicetur, ad originem inchetur:

Ego Berengarius, Narbone urbis proconsul, querimoniam hanc uobis omnibus facio palam, quam de metropolitano meo fratre uestro habeo magnam. Archiepiscopatus quippe Narbone fuit cuiusdam auunculi mei, Ermengaudi archiepiscopi, cuius in diebus idem episcopatus unus erat ex melioribus qui sunt de Roma usque Hispanie finibus, uillis atque castellis ditatus, prediis et alodiis locupletatus; cuius ecclesia plena erat codicibus, aureis adornata tabulis et scriniis et crucibus, aureis fulgebat coronis  pretiosisque lapidibus. Canonicorum ibidem multorum uoces certis horis audiebantur, orationes dabantur, et omnium bonorum operum incrementis ibidem agebantur. Castra autem ipsius ecclesie et uillas, predia, et possessiones non a laicis fruebantur, sed a famulantibus in ea Deo possidebantur. Ecclesiam uero illam olim pius rex Carolus fabricauerat, atque in honore sanctorum Iusti et Pastoris consecrare fecerat, et eam inclyte castellis, et uillis terrisque locarat, et uineis, sicut et a ueteranorum traditur dictis, et ut legitur in regalibus eiusdem Ecclesie preceptis. Defuncto autem prefato diue memorie archiepiscopo, Guifredus Cerdaniensium comes, Narbonam adiens, cuius consanguineam ego iam possidebam uxorem, exquisiuit  utrosque parentes meos et me ipsum de prefato archiepiscopatu ad opus filii sui suprascripti nostri antistitis, qui non erat adhuc nisi decem annorum, et spopondit pro eo magnum dare donum inter comitem Rutenis et patrem meum centum millia solidorum. Sed pater meus et mater mea non ei acquiescebant. Ego autem, amore tante consanguinitatis ductus et simulationis amicitate deceptus, segregaui me pro hac re a consortio genitorum meorum; et, nisi mihi acquieuissent, arbitratus fui interficere illos. Cernens enim pater meus me  motum, meque contra se ita fore molestum, acquieuit mee uoluntati et petitionibus prememorati Gaufredi, atque inter se et comitem Rutenis acceptis centum millia solidis, pretium pro episcopatu dedimus cum prenotato filio suo antistiti nostro; qui iureiurando, Deumque testando, dixit nobis suum dictum firmum et fidem firmam, quia si ille foret antistes noster, ut fuit et est, ullum nostrum neque de nostris non esse damnum, neque damnum ipsius episcopatu. Sedente autem illo in cathedra, et etate atque honore crescente dum fisus eram ut ipse esset mihi auriga, et arma et clypeus contra cunctorum hostium tela, et memoraret consanguinitatem mee uxoris, et tanti locum honoris, in quo adiutus sum ponere illum, et ut mihi erat testatus, iuuaret mihi  honorem tenere atque habere, tunc surgens, quasi diabolus, superbe atque repente exacerbauit me, et prouocauit ad iracundiam et edificauit super me castra, uenitque cum ingenti exercitu super me, et fecit mihi guerram crudelem, et fuere interempti pro ea ex utraque parte fere millia homines. Tunc uero castra, et uillas, predia et possessiones, que erant in dominium prefate ecclesie, fiscos et possessiones canonicorum, et queque ex communi erant, abstulit Deo et famulantibus ei, deditque diabolo ac militantibus illi. Et ita alia omnia ad laicalem uertit censuram, ut etiam omnes qui ea possident quasi per alodia habent paterna.

Inter hec autem Eriballum Urgellitensem presulem contigit mori. Et prefatus archiepiscopus  acquisiuit illum episcopatum ad opus fratris sui Guilielmi  , et spopondit dare pro eo centum millia solidos. Quod mihi satis libuerat, si meum damnum non esset. Firmato autem tanto munere pro ipso episcopatu, archiepiscopus prememoratus, hostis Dei et hominis, ad sedem suam rediens atque Ecclesiam suam adiens, thesauros quosque, qui a conditione in eam congregati erant, subtraxit. Tabulas uero, et postabulas, et cruces et scrinia reliquiarum aurea et argentea excoriauit. Patenas insuper calicum aureas uel argenteas, ubi sancta  sacrificia sumebantur, in manibus aurificum Iudeorum misit ad destruendum, et Hispaniam uenundari pro ipso episcopatu. Codices autem, qui ibi erant uariis generibus, non meliores reliquit. Sed ita male suam ecclesiam dissipauit ut etiam et clerici desunt, et qui inibi sunt inopes et mendici, et nullus pulcher in ea apparet. Non chlamydes, neque capas polemitas, non cyclades, non dalmaticas, non cureballi, non lignum Dominicum. Omnia hec que a conditione ibi plura congregata erant, sed dissipauit ea, deditque pro episcopatu fratris sui. Insuper, quod peius est et inhonestum, commendauit se manibus ad comitissam Urgelli. Pro qua re non solum mihi, sed etiam cunctis nostre patrie nobilibus, in magnum ruit odium. Quo peracto, aggregauit  concilium non modicum iuxta prefata urbe Narbona multorum sui diecesi episcoporum, inter quos fuit hic Raimbaldus Arelatensis archiepiscopus, et in eorum atque nostrorum omnium presentiam reliquit cunctas armas militarias et omnem seculi militiam, atque excommunicando misit sub anathema tam semetipsum quam omnes sui diecesis episcopos, qui ab illa die deinceps armis erant sumpturi. Qui non multo post, acceptis armis ut miles, non corrigia succinctus lumbis, sed ferro, et debellauit mecum. Et quot mortui, quot uulnerati, quot detruncati, quanteque aduste ecclesie et exarse reliquie, si per singula enarrare uoluero, fortasse et uobis foret fastidium, et facilius dies quam copia deserit.

 Deinde uenerunt episcopi in meam terram, et mecum una cum eodem archiepiscopo firmauerunt treguam Dei inuiolabilem tenere in omnem meam terram, atque ex eadem corruptores teterrimam iustitiam facere. Unde idem archiepiscopus et ego hanc fecimus conuenientiam, ut de cunctis que emendata fuissent per ipsius tregue fractionem, una medietas fuisset prefate ecclesie, alia, mea, pro exercenda iustitia. Ego autem consensi ipsam meam medietatem condirectioni ipsius ecclesie. Sed ille non in eius condirectionem, sed in destructionem misit, quia et ab ecclesia eam abstulit, et militibus per solidatas tribuit potius quam decem millia solidos. Qua data Deo et fortiter firmata, qui  primi eam fregerunt in nostra patria, sui milites, ex suo exientes castello, occiderunt unum militem meum in treguam Dei, et retinui homicidas illos, et nullam quiui ab eo impetrare iustitiam. Deinde Petrus Raimundi Biterrensium comes in treguam Dei uiolauit ecclesiam Sancte Marie, cenobium loci electi, ubi mirificum habetur lignum Dominicum, et extraxit ab inde duos milites inclinatos atque innoxios, et unum ex eis, qui erat consanguineus meus, pependit in ligno, et occisit morte crudeli, quasi cleptem. Unde idem archiepiscopus talis suffragator exstitit ut etiam sacrilegos et homicidas illos in sua se mittentes potestate patrocinauit, suffragatorque eorum exstitit et in eo ullam non ualui inuenire iustitiam.

 Preterea sacramenta que mihi super sancta altaria manibus iuratus est multa, unquam non mihi tenuit, sed omnia fregit. Ad ultimum uero bonum opus operatus est, satis Deo et uniuerse plebi Narbonensis placibile. Unde mala hec omnia obliuisceramus, si nobis in bonum uenisset. Corpora namque sanctorum Iusti et Pastoris, que prememoratus rex Carolus ab Hispania deferens, atque in uia carens, in prefata in eorum honore edificata ecclesia collocare optauerat, que nobis nostrisque patribus multum erant optata, ab idem archiepiscopo explorata et capta, ad suam usque cum honore asportauit ecclesiam, atque honorifice collocauit. Unde non solum a me, sed etiam a suis ciuibus laudatus atque dilectus erat. Qui non multo post,  litigante eo cum suo archidiacono, uoluit trahere predictorum corpora sanctorum ab ecclesia eorum. Et ego rogaui eum ne hoc fecisset, et uolui ei dare obsides per decem millia solidos, ut, si ullus homo uel femina ullam uim ei faceret de ipsorum corporibus sanctorum, aut de ullo munere eis oblato uel presentato, ego de illo uel illis hoc facientibus adiutor essem predicto pontifici per fidem non fictam. Idem uero archileuita uoluit eis satisfacere in iudicio episcopi Arelato. Qui renuit; sed substracta ab eadem sede tantorum corpora sanctorum duxit et inhoneste collocauit in quamdam uillanam ecclesiam. Ibi suam cathedram fabricauit, ibi ordinem suum fecit, ibi suas synodos tenuit, ibi codices et cruces et lignum Dominicum asportauit, ibi clericos  prime sedis, quos meliores inuenit, constituit, et ita eligens membrum, caput reliquit quasi tugurium. Insuper cuncti nostre patrie nobiles, et plebs cuncta, qui soliti sunt occurrere ad ciuitatem et ad sedem suam, et penitentes sua munera ad suam sedem dare atque presentare solentibus, multosque adiutorios ad operam sue ecclesie facientibus, abstulit, et munera illa suis militibus per solidatas tribuit, et suam ecclesiam desertam et sine capite dereliquit.

Interim uero idem archiepiscopus habuit mecum placitum, et constrinxit me ei ad suum libitum satisfacere, et dixit mihi suum dictum et tidem, quam meliorem ei requirere potui, ut et ad sedem  suam rediret et corpora sancta in ea restitueret. Qui mentitus est mihi, sed, ut mihi fuit testatus, facere noluit, et est mihi mentitus suum dictum et suam fidem. Deinde coniux mea uidens eum rogauit restituere corpora sancta, et idem ipse ad Ecclesiam suam redire, directumque nostrum supra modum accipere, neque audire uoluit; sed testatus est ei Altitonantem ducere ipsa sancta corpora in aliena patria, et usque in eternum nobis non esse recuperanda. Que audiens, metuens ne subito, sicut iuratus est, hoc faceret me absente et ignorante, fuit ad prefatam uille ecclesiam, non adhuc consecratam, et traxit exinde corpora sancta, restituitque et condidit honorifice in sedem suam. Deinde coniux mea, prostrata coram eo, suum postulauit accipere directum;  qui renuit. Ego autem confestim ut hoc noui, uidi prefatum archiepiscopum, uoluique ei affirmare directum et de me et de coniuge mea et de omnibus meis in iudicio sui diecesi episcoporum et episcopi Arelato per decem millia solidos; qui renuit. Deinde in iudicio legati apostolici et huius sancte synodi; et hunc spreuit. Ad ultimum uero exclamaui sanctum Petrum et iudicium domni apostolici ut irem coram eo, et in eius manu ei affirmarem directum. Hunc multo paruipendit; sed excommunicauit inclementer atque iniuste me et meam uxorem, meosque infantes, et omnem nostram terram, tam crudeliter, ita ut nullus ibi baptizetur  , nec communicetur, nec sepeliatur. Nos autem, nisi timor Dei esset, parui penderemus suam excommunicationem, quem tot  malis nouimus sceleratum, et a papa uictore cum CXX episcopis anathematizatum  , et Simoniacum, qui omnes ordines suos uendidit, qui omnes episcopos, taceam de alienis, sed omnes quos in mea terra ordinauit, usque ad nouissimum quadrantem redimere fecit. Quod si non creditis, Luteuensem requirite episcopum et Helenensem et hi hoc uobis testificentur,  qui ab eo sunt ordinati. Neque ecclesias mee ferre consecrare uoluit, donec datum earum tenuit. Nuper autem duos meos milites uenientes ex uigilia sancte Saluatoris Aniane, die Epiphanie, eo iubente atque suffragante, sunt capti et tenti, et eos qui illos ceperunt patrocinat, et dat eis solidatas. Ideo ego Berengarius prefatus hanc uobis et Domino Deo facio querimoniam, et postulo iustitiam; quam nisi impetrauero, sue excommunicationi parui pendero, et in meam terram treguam nullam tenebo, neque iudicium apostolici amplius acclamabo.

Quod ego Berengarius ita superius queror ad legatos summi pontificis superius, et ad cunctos episcopos et abbates, quoniam ad synodum Arelati conabam ostendere. Sed quoniam nichil profuit, ad  domnum apostolicum ideo libens mittere curaui. Quem rogo, per Deum et sanctum Petrum, ut ab hac excommunicatione me absoluat, meoque presuli de me satisfaciat, quoniam usque Romam ego libentius satisfacere ire non ambigo; ille, nisi ligatus, unquam sponte non ibit.




ANNO DOMINI MLuII.
THEUZO EREMITA ET MONACHUS S. MARIAE DE FLORENTIA.





NOTITIA HISTORICA


 Distinguendus est Theuzo eremita et monachus Sancte Marie de Florentia ab alio celebri et beato Theuzone, sancti Ioannis Gualberti discipulo, qui eodem tempore uiuebat; de quo consulendi auctores uallumbrosani. Alius pariter uidetur a Theuzone monacho et indigno sacerdote, qui se subscribit post Petrum, huius nominis secundum, abbatem Sancte Marie Florentie, in charta restaurationis cuiusdam hospitalis apud Puccinellium ; nam Theuzo eremita uerisimiliter non fuit sacerdos; sacramenta enim, teste Damiano, diuina per totius anni circulum nonnisi semel, et tum non a sui monasterii sacerdotibus, sed aliunde quesitis percipiebat. Alius demum est a Theuzone  monacho, cuius interuentu Prataliense monasterium sub sua protectione recepere anno 1002 Otto II, et anno 1020 Henricus, imperatores. Putatur Theuzo eremita auctor Commentarii in Regulam sancti Patris Benedicti, quem dicauit episcopo Odelrico. Brixianus huius nominis antistes uiuebat anno 1027, et decessit anno 1048. Alter Odelricus Firmanus episcopus subscripsit concilio Romano anno 1059, cui etiam epistolam dedit circa annum 1061 Damianus. Potuit tamen ipsius Commentarii auctor esse alter esse Theuzo monachus pariter Florentine abbatie, uel aliquis alius eiusdem nominis monachus; imo pignus daremus Theuzonem huiusce Commentarii scriptorem requirendum esse inter Mediolanenses  monachos. Integrum opus percurrimus, nullibique se auctor prodit aliquo indicio, nisi capite 14, ubi inquirens quomodo peragende sint uigilie in natalitiis sanctorum, exemplum offert Ecclesie Mediolanensis, ubi corpora seruantur et coluntur sancti Ambrosii et sanctorum Geruasii et Protasii. Et capite 61 loquens de monachis peregrinis, ac exemplum adducens formatarum epistolarum, quas scribere debent abbates episcopis, hec uerba habet: uenerabili Christicolarum uita decorato, plus celo quam terre uicino, domno ill. presuli uenerando ill.  Mediolanensis monasterii abbas perpetue felicitatis obpudia atque angelicorum synaxis consortia. Preter exemplar chartarum huius Commentarii Theuzonis, quod asseruari in abbatia Florentina sub num. 58 asserit Mabillonius, quodque seculo XuI fuit conscriptum, nitidissimum alterum exemplar membranaceum, seculo XIu uel Xu exaratum, seruant monachi nostri Sancti Mathie de Muriano, ex quo etiam epistolam ipsius nuncupatoriam ad Odelricum, que prefixa est Commentario seu potius collectioni ex dictis precedentium Patrum, damus.





PROLOGUS EXPOSITIONIS REGULAE S. P. N. BENEDICTI ABBATIS Scriptus a THEUZONE monacho.



INCIPIT EXPOSITIO REGULAE BEATI BENEDICTI ABBATIS.

 uere dilectionis prerogatiua circumfluo domno ODELRICO uenerabili episcopo, Theuzo peccator perpetue felicitatis obsonia, ac perpetue indeficentia fidelitatis emolumenta.

Quanquam, mi uenerande Pater, beati Patris Benedicti Regule dicta in plerisque uideantur aperta esse et dilucida, tamen in quibusdam minus studiosis, et, ut ita dicam, imitari et scire nolentibus, non facile sunt patentia, secundum quod illorum demonstrant opera. Qui si uel leuiter accedendi postularent introitum, confestim sibi quoad interiora penetrare possent, ostium inuenirent apertum. Clauis enim eiusdem ostii continue ibidem dependens, non se subduceret a manu libenter operire uolentis. Quo si quis semel intrasse fuerit dignus, ulterius de  caducis atque terrenis incommodis non existeret  ingratus; sed quia, ut ait beatus Gregorius, degustare nolumus dulcedinem intus nobis paratam, amamus foris miseri famem nostram: propterea ego ex dictis precedentium Patrum hoc strictum breuiterque perstrinxi opusculum, non penitus a me editum, sed ex alienis laboribus carptum, ne forte sibi quis uelit excusationis asciscere malum, nudum Regule non posset carpere textum. Denique eumdem textum, particulatim per congrua loca diuisum, ordinans, uirgulas, quo facilius quidquid ex eo queritur inueniri possit, prenotaui. Hanc igitur collectionem uestre paternitati examinandam offerre curaui, ut, si forte ad emulorum mamus delata fuerit, non ibi quidquam quod canino dente corrodant, sed potius ad eos ab infelice pertinacia  remoueat, reperire queant. ualete.




ANNO DOMINI MLuIII.
ODO MONACHUS FOSSATENSIS





NOTITIA HISTORICA.


 Odo, monachus Fossatensis, scripsit anno 1058 uitam domni Burchardi comitis Melodunensis, qui apud Hugonem Capetum et Robertum eius filium gratiosus, diem obiit A. 1012. Exstat in Brolii siue  Iacobi du Breul, Benedictini supplemento Antiquitatum Parisiensium, Paris. 1614, 4, et in Andree du Chesne, t. Iu Scriptorum de rebus Francorum, p. 115, et Gallice, Sebastiano Roulliardo interprete  in eius Historia Ciuitatis Melodunensis. Paris. 1628, 4. * Sub huius scriptoris nomine legimus indicata apud Montfaucon Bibliothecarum pag. 1278, uitam S. Mauri metro et prosa scriptam, quam in nescio qua  Gallica Bibliotheca exstare dicit. Scriptores Historie litterarie Gall. tom. uII, pag. 494, censent uitam illam S. Mauri prosa scriptam aliam non esse ab ea que iam olim ante  Odonem prodierat, forte tamen ab hoc ipso Odone recensitam. Alteram uero metro scriptam facile huic ipsi Odoni tribui posse censent. Monent insuper ex Mabillonio in Actis SS. Benedictinorum tom. II, pag. 596, calamo eiusdem Odonis deberi Responsoria in honorem S. Barolini, primi abbatis Fossatensis, que olim in officio festi eiusdem sancti apud cenobitas illos canebantur.





uITA DOMINI BURCHARDI uENERABILIS COMITIS, Qui sub regibus Hugone Capeto et eius filio Roberto floruit, AUCTORE ODONE MONACHO FOSSATENSI.




INCIPIT PROLOGUS.

 Religiosorum gesta uirorum, uita Deo fideliter placentium, memorie tradere posterorum dignum fore autumamus atque iustissimum. Pertranseuntibus enim generis humani etatibus, obliuioni traduntur que geruntur a fidelibus, nisi forte contigerit aliquibus membranis inserere que ab ipsis, dum uiuunt, peraguntur honestissime. Commonitus itaque Patrum priorum exemplis, qui de multis sui temporis gestis plurima nobis reliquere, maxime beati Gregorii Romane urbis apostolici, qui de plurimis sanctorum gestis tam in Dialogo suo quam in Homeliis disserit, studui aliqua fratribus Fossatensis Ecclesie perscribere, qualiter uenerabilis comes Burchardus, eiusque filius, presul scilicet Ragenaldus, sancto Spiritu commonente, eumdem locum honoribus ac possessionibus  sublimauerunt, atque postmodum, appropinquante fine, religionis habitu. Nam, licet multa eorum bene gesta hac nostra etate obliuione sint deleta, pauca tamen, que adhuc perspici possunt et que ab ante natis comperi, ob eorum perpetuum memoriale rememorandum, stylo percurrere aggressus sum. At quoniam, secundum Domini dictum, abundante iniquitate et refrigescente caritate, omnes qui pie uolunt uiuer  persecutionem patiuntur, iam dicto loco ad summam miserie calamitatem decidente, antequam penitus ad ima corruat, cogor natiuum relinquere solum, quo pueriliter, ut Christo placitum fuit, educatus sum. Pressuris siquidem plurimis stimulatus, infestationum iaculis colaphizatus atque fugatus, exteras cupio adire nationes, ignorans, sicut dicit Apostolus de se, quid mihi futurum sit. Nec, hoc agendo, extra Domini preceptum facere pertimesco, qui suos fideles, ut uitare ualerent rabiem persequentium, de ciuitate in ciuitatem fugere iubet. Ipsius tamen posco sancte misericordie largitatem, ut ab hostium tam uisibilium quam inuisibilium incursu ereptum iugiter dignetur protegere, quem pretioso sui sancti sanguinis redemit cruore. Antequam ergo itineris seu mutationis assumam  laborem, hoc scriptum iam dicte Fossatensi Ecclesie studui relinquere, ut fratres, deuotionis atque sancte dilectionis amorem circa me exhibentes, dum docti ab indocto perceperint uerba huius lectionis, sint memores Odonis peccatoris, quatenus eorum sanctis precibus merear post mortem carnis consequi brauium eterne felicitatis. Amen.


 EXPLICIT PROLOGUS.



INCIPIT uITA.

 Inclytus Burchardus, nobili stirpe progenitus, sacro baptismate est ingeneratus, atque nobiliter in religione catholica militari tirocinio edoctus. Nam pueritie tempora dum transigeret, curie regali, more Francorum procerum, a parentibus traditus est. Qui, Christianitatis operibus pollens, totius prudentie atque honestatis assumpsit commoda. In  aula enim gloriosi Hugonis Francorum regis cunctis tam celestibus quam militaribus impuebatur institutis. Dum uero adolescentie atque iuuentutis appulit ad nos, Domini prouidente gratia, qui fidelem militem sibi eum prouidebat futurum, magno dilectionis amore a rege amplectitur, in tantum ut cunctos cetaneos transcendere uideretur. Amabatur enim  a cunctis, honorque maximus ei ab omnibus Francorum proceribus impendebatur. Honoratur quoque ab inclyto rege, auroque et argento, castris quoque ac possessionibus multis ditatur, ipsiusque consiliarius fidelissimus efficitur. Contigit itaque iisdem temporibus, Dei disponente iudicio, ut comes Corbuili castri, nomine Haymo, ad limina sanctorum apostolorum Petri et Pauli orationis gratia Romam pergeret, ibidemque in eodem itinere finem huius uite acciperet. Quo defuncto, admonetur strenue iuuentutis tiro Burchardus tam a rege quam ceteris Francorum primoribus, ut predicti comitis uxorem sibi coniugio copularet. Ille uero, quem iam iuuentutis seu nature humane necessitas talia facere cogebat, preceptis regalibus libenter paruit. Datur ergo dono regali  ei uxor iam dicti comitis Haimonis, Elisabeth uocitata, nobili progenie et ipsa exorta; coniungunturque toro nuptiali, ut, secundum Domini imperium, prole dulcissima postmodum letarentur. In quo copule thalamo dedit Hugo rex sibi fideli militi Castrum Milidunum, atque iam dictum Corboilum, comitatumque Parisiace urbis; taliterque comes regalis efficitur. Susceptoque honore temporali, gubernabat sibi commissam familiam secundum Domini uoluntatem. Erat enim fidelis defensor ecclesiarum que sub imperio regni Francorum habebantur, largitor eleemosynarum, consolator miserorum, subleuator piissimus monachorum, clericorum, uiduarum, atque uirginum in cenobiis Deo militantium.

Cum igitur his et aliis multis Domino placere studeret  uirtutibus, utpote uir seculari militie deditus, atque in cunctis mundi negotiis implicitus, eius mens Regi regum fideliter deuota mundo minime celari potuit. Non enim dignum erat ut lucerna sub modio posita diutius lateret in tenebris, sed super candelabrum poneretur, ut lumen lucerne clare ardentis omnibus in limine sancte Ecclesie intreuntibus patesceret. Tempore ergo iam dicti Francorum regis Hugonis, ecclesia Fossatensis cenobii, que olim ab antiquis regibus nobiliter fuerat sublimata, pre ceteris erat confusa, atque omni humane necessitudinis auxilio destituta. Hoc autem acciderat partim iustitie penuria, partim quoque rectorum negligentia. Iisdem namque diebus Magenardus uir  nobilis, secundum huius caduci seculi honorem nobiliter natus, eamdem gubernabat ecclesiam. Qui non iuxta patris Benedicti imperium agens, seculo ualde deditus, animarum ac corporum commoda postponebat. Delectabatur enim canum atque bestiarum uenationibus auiumque uolatibus. Dumque alicubi uoluntas pergendi adesset, depositis monachalibus indumentis, pretiosarum pellium tegmentis exornabatur, calamaneumque [al., calamantum] optimum pro capitio humili capiti imponebatur. Subiecti etiam quique pro posse et ipsi eadem sectabantur. Ne ergo cuiquam erga habitatores ipsius loci molestum uideatur, hic mos a cunctis monachis istius regni agebatur. Dum itaque hec et multa alia agerentur, quidam cenobita, Adicus nomine, graue  tulit, et secum cogitatione tacita, quomodo hoc a sanctuario Dei prohiberi posset, sedule meditabatur. Omnibus ergo inscientibus, abbate quoque ignorante, religiosum adiit comitem, cunctam sui cordis ei pandens uoluntatem, ac omnibus eum exorans precibus, ut locum ipsum memor sue anime in pristinum statum restituere dignaretur. At memoratus comes, talia mente pertractans, promittit se eius precibus assensum prebiturum. Accedens itaque ad regis presentiam, humili mente ac uoce cepit dicere: »Licet, rex Francorum gloriose, tua regalis Maiestas pre ceteris aule tue effecerit me castris ac multis honoribus terrenis ditiorem, unum tamen adhuc requiro tue benignitati, quod ne prohibeas, super cunctis precatibus me deposcere agnoscas.«  Ad quem rex: »Quid, inquit, illud est, carissime, quod tibi in regno nostro possit negari?« Cui uenerandus comes: »Non ualde multumque larga, sed parua uidetur res esse quam requiro. Oro namque ut ecclesiam Fossatensis cenobii, que regali subdita est dominio, uesterque fiscus fore uidetur, mihi seruitutis uestre obsequiis parenti tua precelsa maiestas concedere dignetur.« Cui rex ait: »Cum omnibus constet predecessorum nostrorum temporibus regalem semper fuisse abbatiam, quomodo ualet fieri ut a nostra regali potestate separetur? Si enim hoc a nobis factum fuerit, forte post tui corporis obitum, heredum siue successorum tuorum nequitiis subuerletur, atque tunc culpabimur, detrimentumque anime patiemur, cum nullus iustitie fuerit locus,  fratribusque in eo degentibus infinitum acciderit detrimentum.« Ad hec comes responsum reddidit: »Dum minime nunc impetrare ualeo ut mihi perpetuali concedatur dono, saltem hoc tribuatur ut, emendationis ac restaurationis gratia, causa quoque salutis nostrarum animarum, hoc petitionis donum suscipere merear. ualde quippe delector tam pretiosum locum ad emendandum suscipere, uestroque suffultus auxilio, honoribus ac possessionibus plurimis, si uita Deo propitio comes fuerit, sublimare atque in pristinum statum erigere. Salutem quoque mee anime, atque scelerum et peccatorum meorum diminutionem eleemosynarum largitione per ipsum locum, Deo annuente, spero consequi. Et post huius  caduci seculi decursum, fragilia mei corporis membra uolo ibidem tumulari.« Cernens itaque rex ex Dei uoluntate esse quod a tanto poscebatur uiro, causa emendationis ac benefaciendi, sicut pollicebatur, eius prouidentie commisit ut subleuator fidelis atque defensor ipsius ecclesie aduersus hostes malignos terrarumque inuasores existeret. Quod alacri cordis gaudio suscipiens, gratiarum Deo laudes regique mortali reddidit.

Illis igitur diebus fama uenerabilis Maioli abbatis Cluniacensis laudabilis per omnem Galliam habebatur. Accepta itaque comes regis licentia, ad eumdem sanctum uirum perrexit. Cumque ab eo reuerenter, ut dignum erat, susceptus fuisset humo prostratus, tam admirabilem humilitatis exhibitionem  aduentusque eius ad eum causam a tam longinqua patria inquirere studuit. Cui comes: »Laborem tanti itineris assumens, non causa leuitatis ad te uenisse credendum est. Supplex namque requiro ut petitionis mee uerba suscipias, ne penitens inueniar, tam longo itinere fatigatus, tam longinquam adisse patriam. Locum siquidem Fossatensis ecclesie nuper a domno Hugone Francorum rege emendationis gratia suscepi, quem deposco uestro emendari ac sublimari presidio, quatenus S. Benedicti institutio ibidem religiose seruetur. Non enim alicuius auxilium requirere studui, nisi tuum, quem Deo placere comperi.« Cui pater Maiolus admirans, respondit: »Cum multa monasteria in uestro habeantur regno, cur ab illis non accipitis quod a nobis  requiritis? ualde enim laboriosum nobis est exteras atque incognitas adire regiones, nostraque relinquere, et uestra appetere. A uestris ergo hoc potius uicinis expetendum est quam a nobis longinquis et ignotis.« Hoc comes audiens, ualde tristis atque mestus redditur, timens tantum iter in uanum assumpsisse. Iterum ergo atque iterum ad pedes sancti uiri prosternitur, poscens ut affectus desiderii eius susciperetur. Sanctus itaque Maiolus multis uenerandi comitis deuictus precibus, acceptisque perfectioribus sui cenobii fratribus, cum eodem comite ad Parisiacum usque peruenit, cumque ad portum uillule super fluuium Matrone monasterio Fossatensi proxime peruenissent, iubet comes abbatem cunctamque congregationem sibi ultra flumen  occurrere. Illi autem, ignari futurorum, alacriter iussis comitis obediunt. Cumque cuncti adunati fuissent, precepit ut qui cum abbate Maiolo manere in cenobio uoluissent, eiusque iussis in omnibus obedire, liberam haberent licentiam reuertendi. Qui uero nollent, abirent quo uellent. Illi autem tristes admodum effecti, utpote omni humano destituti auxilio, magis elegerunt uias cordis proprii appetere quam cum abbate uel monachis sibi ignotis ad ecclesiam redire. Nemini enim licuit ex his que habebant secum quidquam deferre, exceptis indumentis quibus induti erant. Abbas autem Magenardus, qui, ut diximus, nobilis progenie erat, ex sanguinitate enim Ansoaldi diuitis Parisiace ciuitatis existebat,  in cenobio sancti Mauri, quod Glannafolium dicebatur, transmissus est, ut ibidem pastor fratrum illic degentium existeret. Qui quandiu uixit, in eodem loco conuersatus est. Quo defuncto, ante uultum crucifixi Domini in ecclesia corpus eius sepultum est.

Sanctus igitur Maiolus, sepefatum locum cum suis suscipiens monachis, districtionem regularis ordinis districte obseruare cepit, ut omnino nichil pretermitteretur ex his que sancti Benedicti precipit regula. Cumque regulariter intus et exterius cuncta ibidem agerentur ac sollicite omnia, ut possibile erat, emendata fuissent, accedens ad Hugonem Francorum regem, exoratus est ut uictus alimoniam seruorum Dei sub eo conuersantium multiplicando adaugere dignaretur. Cuius preces rex benigne suscipens,  adhortante eum comite Burchardo, contulit ecclesie Fossatensi uillam que dicitur Mansiones, cum ecclesiis, et cum cunctis sibi adiacentiis, sitam in Parisiaco inter Sequanam et Matronam, sicut ipse eam regali iure habere uidebatur. Facto itaque testamento monogrammate firmatur, et in eo sigillum regalis maiestatis a Ragenaldo cancellario filio comitis, postea Parisiorum presule, imponitur anno incarnati uerbi 988, sub die XII Kalend. Iuliarum, perpetuoque in eodem monasterio conseruatur. Ob hoc etiam dies obitus ipsius regis IX Kal. Nouembris usque hodie in ipso monasterio solemniter celebratur. His igitur ita peractis, sanctus Pater Maiolus ad propria regredi accelerabat. Committens ergo locum cuidam religioso uiro, nomine Teutoni, quem de  Cluniaco secum cum ceteris adduxerat, ipse unde uenerat reuersus est.

Post multum uero temporis, dum sanctus uir Maiolus in Galliam reuerti differret, defuncto iam inclyto rege Hugone, cum pie memorie Robertus rex filius eius regnum suscepisset, consilio et hortatu comitis eidem Teutoni donum abbatie isdem rex dedit, eumque abbatem ordinare precepit. Quod cum ad aures Cluniacensium peruenisset, ualde tristes effecti sunt, quia cupiebant sibi ipsum locum ad cellam redigere. Ordinatus autem predictus uir ad honorem regiminis, magno studio conabatur onus susceptum equo disponere moderamine, ac ecclesiam sibi commissam summo sublimare honore. Parietes enim ipsius aule, qui ab antiquis fuerant constructi,  nimia uetustate erant consumpti. Quod idem Pater cernens, eamque meliorando restaurare cupiens, omne edificium illius solotenus euertit, atque aliam maioris amplitudinis et excellentiori dignitate conspicuam, Deo sibi auxiliante, construxit. Deinde duo signa pretiosa, nomen suum uni imponens, ad honorem Domini facere precepit. Hec itaque et multa alia ipse Deo dignus abbas bona in eodem loco operatus est opera. uenerabilis autem comes de salute sue anime ualde sollicitus, sancto eum Spiritu adhortante, contulit dilecte sibi ecclesie, sancteque matri Domini Marie, et apostolis eius Petro et Paulo, necnon uenerabili Mauro confessori res possessionis sue, que pretiose sibi esse uidebantur.  Helizabet quoque comitissa sociali coniugio illi iuncta, cum Ragenaldo suo filio iam presule urbis Parissi effecto, talis facti assensores, et desiderii sui participes exstiterunt. Accedens ergo ad regis presentiam, exoratus est ut regali more hoc et ipse annueret, testamentumque sue auctoritatis iuberet fieri ac suo signo muniri, quatenus per futura tempora eisdem rebus predictum frueretur monasterium, et eius memoriale in orationum precatibus semper haberetur. Hortante itaque regis clementiam eius genitrice Adelaide, et eius coniuge regina Bertha, que a tanto poscebantur uiro libentissime annuit. Dedit itaque sepedictus comes Burchardus ecclesie Fossatensi has possessiones de rebus sue proprietatis, uillam uidelicet, que Nobiliacus  dicitur, in episcopatu Parisiacensi super flumen Matrone sitam, cum aduocatione et' uicaria, cum ecclesia et altari, et cum omnibus que ad ipsam aspiciunt. Item in eodem pago, in comitatu Corboliensis castri, in uilla que uocatur Licias, mansum Algardis cum omnibus ad illum pertinentibus. In uastinensi quoque pago, in comitatu Nantonensi, atque in episcopatu Senonensis urbis, predium iuris sui, quod nuncupatur Seia, cum aduocatione et uicaria, atque ecclesia, et cum cunctis que ad ipsum aspiciunt. In comitatu etiam Milidunensi alodum, qui uocatur Curciacus, cum aduocatione et uicaria, et cum omnibus ad eum pertinentibus. Hanc ergo sue sancte deuotionis uoluntatem plurimi Francorum uidentes et audientes, erga eumdem locum et ipsi ex  propriis rebus multa conferebant. Inter quos uicecomes Milidunensis Castri, nomine Ioscelinus, exoratus est Deo deuotum comitem, ut ei ecclesiam, que sita est in uico qui Nosiacus siccus dicitur, quam de eius beneficio possidebat, Deo et sanctis eius concedere dignaretur. Comes uero, gaudio repletus, et hoc ipsum libenti animo concessit. Ipse quoque uicecomes, cingulum militie pro Christo deponens, in eodem cenobio monachus postmodum est effectus, atque digne finem sue complens uite, ibidem obiit sub die XIu Kalend. Aprilium. Super his ergo omnibus inclytus rex Robertus auctoritatis sue testamentum fieri iussit, traditionemque abbati Tentoni, seu reliquis monachis, fecit, et prefate ecclesie munificentie sue precepto confirmauit; per quod  precepit iubens ut, usque in finem seculi, cenobite illius loci hec omnia tenerent atque pleniter possiderent, nullusque rex, nullus episcopus, nullus comes, aut ulla mortalis potestas illas res disponere aut in sua potestate quidquam horum decernere aut delegare presumeret; sed perpetua soliditate in ipsorum iure consisterent, disponendi atque faciendi ad utilitatem loci quidquid elegissent. Ut uero ipsius preceptionis atque roborationis edictum per cuncta eui tempora inuiolabilem obtineret firmitatis uigorem, more regali manu propria confirmauit, et annuli sui impressione insigniri iussit. Quod Rogerius cancellarius deuote peregit, qui postea, Deo concedente, ad honorem pontificatus in urbe Beluacensi sublimatus  est. Acta sunt autem hec in ciuitate Parisius, anno incarnati uerbi 998, anno uero Roberti regis X, sub die XIII Kal. Maiarum.

Fuit etiam ipsis diebus miles quidam egregius, potentiis et diuitiis seculi ualde sublimis, uenerandoque comiti fidelis, nomine Ermenfredus, fideliter Deo complacere desiderans. Hic itaque, pauore eterni supplicii perterritus et exemplis iam dicti uiri religiose animatus, retulit ei multum locum sibi commissum diligere, ac de propriis possessionibus se uelle in eo largiri. Deprecatus est itaque eum, quatenus uillam, quam de eius beneficio tenebat, que Licias  appellatur, ecclesie Fossatensi daret, ita ut etiam predium sue possessionis, quod Iureum  dicitur, spontanea uoluntate simul  tribueret. Ille uero, qui optabat ut cuncti milites Francorum similia peragerent, liberam dedit illi facultatem dandi quidquid eius animo placitum fuisset. ueniens itaque ad sibi dilectum pre ceteris locum, cum sua coniuge, que Ermensendis dicebatur, innotuit religioso abbati Teutoni ac ceteris fratribus sui cordis secretum. Qui, gratias Deo agentes, in suis orationibus predictos coniuges suscipiunt, sicque familiares Dei seruorum effecti sunt, atque locum sue tumulationis post resolutionem corporum acceperunt. Dederunt ergo ibidem predium, superius nominatum Iureum, super flumen Sequane situm, distantem a castro Corboilo milliario et dimidio, ecclesiam quoque et uicariam, et aduocationem, cum omnibus ad eum pertinentibus. Simili  etiam modo donationem fecerunt de uilla iam dicta, que uocatur Licias, in predicto pago sita, distante a castro milliario et dimidio; quam de beneficio Burchardi comitis et filii eius honore pontificali precluentis Rainaldi tenebant. Quorum consensu et uoluntate hoc donum fecerunt pro eterne uite remuneratione, et pro animarum suarum, siue Gelonis, cui successores existebant, atque parentum eorum, absolutione, cum aduocatione et uicariorum potestate, et cum cunctis que ad ipsam aspiciunt. Donum ergo harum rerum super altare Sancte Marie Sanctique Petri apostoli posuerunt tenore tali ut annuatim recognitionem ex ipsis haberent denominatam, ambobus uero ab hac luce migrantibus, perpetuo habendas possiderent. Post hec etiam regis  adeuntes presentiam, deprecati sunt ut hec dona precepti sui auctoritate roboraret et annuli sui impressione munire dignaretur. Ipse quoque sue matris Adelaidis, uxorisque Berthe suggestionibus, uti precatus fuerat, peregit. Conscripto itaque testamento, ac monogrammate regis manu facto, Franco tunc cancellarius, postea uero episcopus Parisii factus, imaginem regis imposuit. Factum est autem hoc in predicta urbe anno incarnationis Christi 1000, indictione XII, anno uero regni inclyti regis Roberti XII feliciter.

His ita narratis, ad nostrum Burchardum reflectatur stylus. Huic ergo uenerando comiti, instigante humani generis inimico, infestus atque inimicus  existebat ualde Odo comes, eiusque bonis inuidebat actibus, quia illum in aula regis sibi preponi, atque honorari, et diligi a cunctis conspiciebat. Qua de re seductione quadam atque traditione Castrum Milidunum ei furatus est. Quod cum didicisset, auxiliante sibi rege, coadunato Francorum exercitu, multis millibus militum circumuallauit. Cernens itaque Odo non se posse ibidem quietum manere, nec idem castrum proprio retinere dominio, clam cum suis abiens fugit. Burchardus uero introgressus proprium recepit castrum. Galterius uero, cuius traditione hoc tantum nefas perpetratum est, in monte, qui eidem preeminet, cum sua coniuge laqueo suspensus est. Alio quoque tempore, inimico pacis lucisque aduersario adhortante, hi duo comites in eodem  pago Milidunensi denominato sibi loco bellum inter se condixerunt. Cumque ibidem aduenissent, pugnaque ab utrisque partibus acerrime prepararetur, predictus miles Ermenfredus, solius tunc regis dominio subditus, suis manibus ac eius potestati humiliter se submisit. Non enim mos erat, nec est Francis, in bello aliquo modo introire absque presentia aut iussu proprii senioris. Humiliato ergo Burchardo ualde in conspectu Dei, quatenus contra hostem superbum, ceruicem corporis et cordis rigide erigentem, uictoria sibi daretur, in campum uillule, cui nomen Orceiacus  est, simul pugnaturi conueniunt. Illis itaque in acie decertantibus, Dei iudicio exercitus Odonis intra semetipsum dimicans, magna cede prosternitur. Burchardus uero, in Domino  fiducialiter confidens, super hostes irruit, multisque millibus interfectis, uictoria illi de celo tribuitur. uidens quoque Odo multum suum exercitum minui, ualdeque occisum per campi planitiem iacere, nec illa die penitus posse uictorem existere, pauore ualido tremefactus ualdeque effectus confusus, timebat minime inde euadere, sed latenter auxilium fuge citissime petiit. Sic itaque Deo fidelis comes, uictor existens, laudans cum suis Dominum, ad propria cum gaudio reuertitur.

Religiosus denique abbas Teuto, ieiuniis, et orationibus, uigiliarumque pernoctationibus assidue intentus, Deo semper placere fideliter desiderabat. cum ergo in loco sibi commisso arduam, ut cupiebat, uitam, ob pastoralis custodie curam, minime  seruare posset, Remensis urbis pagum ad habitandum sibi elegit. Habetur siquidem illuc quedam possessiuncula, quam gloriosus rex Carolus Caluus ecclesie Fossatensi, abbatique Godofredo, refugii causa propter Normannorum persecutionem, dedit, in qua etiam corpus sancti Mauri multis annis reuerenter traditur conseruatum. Illuc ergo iam dictus abbas, arduam pro Christo peragens uitam, multo tempore conuersatus est. Quo pergens, ibidemque permanere desiderans, baculum cure pastoralis per sui seruitii ministrum, nomine ualterum, quem ipse in Domini timore nutriuerat, fratribus transmisit, mundans ut sibi secundum Christi uoluntatem dignum pastorem eligerent. Hoc ergo cenobite audientes,  ualde mirati atque tristes effecti, comiti precipuo ac eius filio Parisiorum presuli Rainaldo protinus studuerunt innotescere. Illi autem hec omnia regis auribus innotuerunt. uenerabilis autem pater Teuto, in iam dicta uilla multis diebus commoratus, in ieiuniis et orationibus, atque in cunctis bonorum operum exhibitionibus, inquantum homini mortali possibile fuit, Deo sibi opem ferente, solitariam peregit uitam. Postmodum uero cupiens locum sibi commissum, fratresque quos reliquerat reuisere, usque ad Nouigentum  prope monasterium peruenit. Ibidem ergo figens gressum, mandat fratribus se adesse, atque ad eos se uelle uenire. Quod multi audientes, hanc eius desiderii deuotionem prohibuerunt, dicentes suo loco iam  abbatem suscepisse, nec debere eum recipi, quia animarum curam penitus reliquerat. Cum autem ipsi Dei seruo hoc nuntiatum fuisset, ualde mestus efficitur, ignorans quid agere aut quo se uertere deberet. Tandem meditatus in corde suo, confortante illum Domino, qui sperantes in se non deserit, salubre consilium reperit. Nam repente ad Cluniacum sui cenobii locum rediit. Ibique duos abbates, qui post ipsum in sibi commisso loco ordinati sunt, superuixit, atque in sancta conuersatione, ut ceperat, permansit. Nemo enim illorum diu uiuere potuit, quia, Domini disponente iudicio, potestatem regiminis nonnisi quinque annis tenuerunt. Completo igitur termino, qui preteriri non potest, ibidem feliciter obiit sub die Iduum Septembrium. Ad  cuius sepulcrum, ut referre audiuimus, multi infirmi postea sanitatem receperunt.

His ergo ita narratis, ad ea que omissa sunt reflectatur stylus. Audito itaque rex quod taliter pater Teuto locum fratresque reliquisset, tractare sollicite cum uenerabilibus uiris, Burchardo scilicet atque Rainaldo presule, cepit, quomodo ex Domini uoluntate ipsum locum ordinare possent. Qui solerti industria commoniti, filium Haimonis comitis, fratrem ipsius episcopi, nomine Theobaldum, qui iam cenobio Cormaricensi preerat, ad se uenire precipiunt. Cui rex donum abbatie dedit, eumque patrem monachorum fore constituit, quia et ipse ex Cluniacensibus erat, atque sancti patris Maioli institutione edoctus fuerat. Nobilitate autem huius  mundi sublimis comes non solum in loco de quo sermo agitur, uerum etiam per multa monasteria regni Francorum multa bona contulit, inter que cenobium Sancti Petri Milidunensis, quod Siguinus archipresul Senonensis edificare ceperat, propriis muneribus ditare studuit. Erant autem et in aliis pagis plurima ei castra, ex quibus uendocinum , Lauarzinum , et Montemaureum  proprio retinebat dominio, exceptis aliis, quorum nomina mihi ignota existunt, et que multi milites beneficii et fidelitatis gratia ab ipso possidebant. Statuit denique decretum ut quicunque fidelium suorum ex suis castris uellet aliquam partem terrarum ecclesie Fossatensi tribuere,  liberam haberet licentiam dandi, absque iussione suorum successorum, quidquid animo libuisset. Quod a quibusdam seruatum, postea multa nobis largiti sunt. Dederat autem cuidam suo preposito, nomine Badoni, ac duobus ipsius heredibus, quoddam beneficium taliter ut, diebus sue uite, censum ipsius monasterio persoluerent, id est LXXII nummos; illis uero ab hac luce substractis, ipsam terram perpetuo cenobite possiderent. Sed, iam dicto uiro obeunte, filius ipsius, Alrannus nomine, qui primus heres exstiterat, cuiusque nomen in charta continebatur, accedens ad Odonem, qui postmodum loco prefuit, accepto pretio, super altare sancte Marie eamdem posuit chartulam, atque cuncta que in ea descripta erant abbati ac monachis tradidit.  Sunt autem ipse res non magne, sed admodum parue, site in Parisiacensi pago non longe a castello Corboilo, sed in circuitu eiusdem castri. Hoc est in uilla que uocatur Licias, uillulam que dicitur Burgunnaria, eo quod ibi Burgundiones habitauerunt, ubi habetur silua cum terra arabili. Item prope castrum farinarium, quod uocatur Toluia, cum dimidio aripenno terre, ad edificandum, si fuerit opus. In ipso quoque loco aliquantulum de terra Sancti Stephani. Cetera uero sunt, id est contra castellum sancti Exuperii, et in iuniori et in ueteri Corboilo, et in Ateias, et in Sosiaco, atque in Sintrio. Que qui cuncta noscere cupit, in chartula, siue in testamento Roberti regis, quod anno incarnati uerbi 1028, anno uero regni sui XII,  factum est, aperte reperire ualebit.

Eo igitur tempore, dum Francorum regnum optima pace a Roberto glorioso rege gubernaretur et Ecclesia Dei pacis concordia repleretur, subito idem regnum maligna conturbatur aduersitate. Unde accidit ut quidam huius seculi, uentosa nobilitate prediues, Arnulfus uocitatus, comitatus officio insignitus, contra domnum Robertum insurgeret, cuncta que eius ditioni subiecta fore uidebantur incendio concremaret, et ea mala que inferre poterat in omnibus adhiberet. Qua discordia preualente et diaboli seuitia preeunte, cenobium sancti Walarici adiit, incendio cuncta que potuit concremauit, atque ipsum corpus confessoris Christi proprio dominio subdidit. Qua de re tristitia magna repleti  monachi, tanto carentes patrono, celeri gressu regem Francorum adeunt, poscentes ut eis succurrere dignaretur. Qui eis presentiam sui exhibere non ualens, domnum Burchardum exorando deprecatur, ut eis sua uice succurreret, et eis corpus sanctum, quo ualeret, iuuamine reddere faceret. uenerandus uero Burchardus comes illuc adueniens, de Dei gratia corde confidens, comitem Flandrensem adiit, regia profert uerba, et eum exorando deprecatur, quatenus confessoris Christi membra, que iniqua cupiditate sustulerat, uoluntate et misericordia Dei preeunte, solo restitueret proprio. Qui, eius precibus assensum prebens, pacem fecit cum rege et Francis, et quod a tanto comite petebatur  celeriter adimpletur. Cumque uenissent ad fluuium qui Summa dicitur, et inde transire uellent, repente mare cernunt inundasse, et uiam sancto corpori, comitique Burchardo, et ceteris qui cum eo erant, denegare. Tunc comes, qui baiulus sancti corporis erat, cunctis audientibus et Deum tota mente ignorantibus, dixit: »Domine Iesu Christe, si misericordia uoluntatis tue existit ut corpus huius sancti tui proprio restituatur cenobio, iubeas nobis hoc flumen maris clementia tue bonitatis diuidere, et uiam huius itineris clementia tua nobis pandere non dedignetur, quatenus hec plebs, tuo nomini seruiens, ad laudem glorie tue et ad honorem huius sancti tui corde deuoto munera laudum leta cordis exsultatione persoluere ualeat.« Ad  hanc uocem serui Dei et precibus sancti sui exoratus Dominus, subito equoreum mare ita diuisum est ut baiuli sancti corporis, et cunctus populus laudando et benedicendo Dominum Deum, cum summa laudis deuotione, illud equoreum maris periculum, siccis uestigiis, absque ullo maris periculo, pertransiret. Ex quo facto illud Dominus reiterare dignatus est miraculum quod per Moysen famulum suum, fugientibus filiis Isrel, per medium mare operari dignatus est. Illud quoque cenobium multis prediorum suorum possessionibus ditatum reddere cupiens, multa intrinsecus et extrinsecus ob suum perpetuum memoriale largiendo contulit. Unde etiam ibidem dies anniuersarii ipsius solemniter celebratur, tanquam si presens illic adesset corpore.  Qui etiam testando profitentur, si possibile esset, ut apud illos corpus illius haberetur, quod fieri non ualet, quia hoc uoluntati Dei placere non confidimus; tamen illius uenerandum corpus penes sancti Walarici corpus poneretur, quatenus quem honorare studuit in terra, cum ipso quoque a Christo honorificaretur in celo et in terra. Sed, his omissis, ad nostrum Burchardum reflectamus articulum, ac qualiter ad sacrum ordinem accesserit, et ad Christum postmodum peruenerit, auxiliante Domino, uertatur stylus, et cunctis hoc ignorantibus nostra oratione manifestaque ratione cunctis demonstretur mortalibus.

Diebus igitur predicti abbatis, miles inuictus Deo deuotus comes Burchardus in infirmitatis languorem  decidit. Sed quoniam omnis filius qui recipitur a Deo misericorditer, flagellatur, desiderans inueniri uigilans anime sue, custos peruigil existere cupiebat. Protinus enim militia secularis contemnitur, monachalis uita appetitur, celeste regnum toto mentis intuitu concupiscitur. Formidans ergo mortis periculum minime posse euadere, accepto auro et argento, palliisque et multis monasterialibus ornamentis, in constructo et edificato a se loco monachalia indumenta requirit et accipit. Fit luctus ingens ab omnibus Francorum proceribus, a monachis, a clericis, a uiduis, a cunctis ordinibus utriusque sexus et etatis, eo quod ipsorum patronus eos desereret quos affabili consilio,  dulcissimo alloquio confortare solebat. Plangunt cuncti milites, lamentantur uniuersi pauperes, quoniam consolator miserorum, subleuator afflictorum, cunctorum militum spes et refugium, ab eorum subtrahebatur aspectibus, et ipsi presidium totius sue salutis et consolationis amittebant. At contra cenobite, Christi serui, licet de eius incommodo tristarentur, gaudebant tamen, quoniam tam egregius miles, comitali honore prefulgens, secundum Domini preceptum, cuncta relinquebat eiusque iugum suaue et onus leue mente deuota suscipiebat. Deferuntur itaque inter cetera ipsius ornamenta, uasa plurima aurea et argentea, erea et lignea, candelabra quoque pretiosa. Que omnia, ut dignum erat, ad sancte ecclesie, seu sancti  altaris ministeria deputantur. Inter hec ergo duo uasa pretiosa ad limpham fundendam siue recipiendam in sacerdotis manibus, quorum unum manipulum uocamus, eo quod manu geritur, in quo etiam littere habentur que Abagari regis ad sanguinem minuendum eum fuisse testantur. In ipso quoque ipse rex cum se phlebotomante alioque sibi seruiente, ex pretioso puroque auro cernitur imaginatus, tamque pretiosum ac decorum uas in hac patria minime dicitur inueniri. Textus etiam libri sancti Euangelii, optime litteris aureis conscriptus, auro et argento atque ebore inciso pulchre operatus, minime defuit. Aureus quoque ensis cum cingulo aureo, ex quo hoc magnum monasterium dicitur esse inceptum, a lumbis resolutus, eius  dono allatus fuit. Item uas pretiosum ualde ex lapide, quem berillum dicimus, ex quo aqua in sancto calice fundebatur, locumque quo milites exerceri solent cristallino lapide optime operatum secum detulit. Seruorum quoque et ancillarum infinitum contulit numerum. Quid plura? nemo hac mortali carne tegitur, qui cuncta eius dona pleniter enumerare ualeat. Cum ergo tam gloriosus comes innumeris in seculo claruerit honoribus, nulli heredum, nulli amicorum, nulli suorum fidelium tanta, exceptis castris, reliquit, quanta Deo sanctisque eius in loco sibi pre cunctis dilecto pro salute sue anime contulit.

Sacro igitur schemate religiose indutus, in domo sibi iuxta ecclesiam preparata plurimis diebus infirmus  iacuit, postmodum suorum seruorum preces pro eo semper fundentium dominus pius placatus conualescere cepit, atque cum ceteris abire fratribus. Cum itaque sanitati redditus Domino fideliter placere studeret, illi iugiter gratias referebat eumque humili mente benedicebat, quia sue sancte misericordie gratiam illi etiam in hoc ordine conferebat. Seruitium quoque sancte Ecclesie, quod more cenobitarum a seculo conuersi Deo exhibere debent, ipse uir nobilissimus humili deuotione peragebat. Cumque ei a fratribus diceretur: Ut quid tam nobilis uir seculari dignitate precelsus, senectutis iam labore fractus, se humiliando affligere dignatur? ille respondebat: »Si, inquit, cum militari honore  sublimatus essem, atque, ut dicitis, militum stipatus agmine, comitatus dignitate fulgerem; mortali regi lucerna indigenti cereum manu anteferebam, quanto magis nunc immortali Imperatori debeo seruire, atque ante ipsum candelabra ardentia manibus cum exhibitione humilitatis reuerenter ferre?« Hoc dicens et agens, magnum de se humilitatis exemplum cunctis uidentibus et audientibus proponebat. Sic itaque Deo probatus et, uelut aurum pretiosum, igne examinatus, iterum languoris molestia corripitur, atque ad extrema deducitur. Sacri igitur corporis et sanguinis Christi perceptione munitus, beatum Domino spiritum reddidit sub die Iu Kalendar. Martiarum. Quo defuncto, continuo adest presul cum clericorum numero, abbas quoque cum monachorum  agmine. Corpori persoluuntur obsequia funebria, sanctam Deo commendantes animam. Fit repente clamor per urbem, per castella, uicos et plateas. Concurrunt milites, diuites et pauperes, senes et iuuenes, uidue et uirgines, cuncti plangentes et eiulantes, repleti dolore et miseria. Impletur Fossatus luctu et gemitu omnisque doloris plenitudine, amittens patronum et aduocatum, quem habere meruit defensorem et subleuatorem fidelissimum. Clamat se minime amplius talem reperturum, cuius nobilitate ditetur, cuius auxilio tam fidelissime muniatur; sed morsibus patere malignorum, inuasione diripi hostium, atque cunctorum aduersantium malignitate circumdari. Quod ita postmodum accidisse, cunctis hodie per orbem degentibus claret.  Sepelitur igitur tam nobilis uiri corporis gleba ante uultum nostri Redemptoris in domo, ubi fratres ad matutinum et serotinum conueniebant capitulum. Studuerunt autem antiqui patres eius mausoleum talibus decorare uersiculis, quo eius perpetuum memoriale sine fine maneret inuiolabile.

Hic uir magnus erat quondam dum corpore uixit,
Nomine Burchardus, per mundi climata notus.
Celsus erat meritis, dictis factisque modestus:
Pauperibus largus, uiduis per cuncta benignus.
Ipsius en corpus tumulo requiescit in isto,
Martius ostendit quarto migrasse Kalendas
Illa autem tabula sepulcri ipsius ab antecessoribus nostris optime operata ac decorata fuit, super pectus eius crux deaurata cum litteris et superposita fuit: et nos quoque pueritie nostre tempore oculis  nostris inspeximus. Que cuncta postmodum, ut hodie patet, penitus destructa existunt.

uenerabilis quoque Elisabet comitissa uxor eius eumdem locum secundum sexus sui naturam magnis muneribus ditare studuit, que a seculo migrans ibidem sepulta iacet. Cuius obitus dies agitur Xu Kal. Februarias. Cuius etiam polyandrum his decoratur uersiculis:

Hos placuit Domino uiuos coniungere binos,
   Et polyandra simul iungere sic uoluit.
Hoc quicunque legis, persolue carmina psalmi,
   Spiritus ut ualeant scandere regna poli
Hec de multis comitis gestis sufficiat enarrasse. Sunt denique innumera bonorum eius operum acta, que fastidio compellente relinquimus, quia ad alia  gerenda festinat animus. Nobis ergo, fratres, solerti studio prouidendum est ut istius uiri ceterorumque benefactorum eleemosynas, quas pro redemptione criminum suorum huic loco contulerunt, taliter ante oculos Conditoris pro ipsis deseruiamus, ut non, quod auertat Deus a nobis, ad eternam confusionem proueniant. Sciendum est enim quod eleemosynis bonorum uirorum presentis uite cursum, Deo auxiliante, transigimus, ideoque animo recondendum quod Dominus terribiliter peccatores exprobrando per prophetam clamat dicens: Peccata populi mei comederunt .

Anniuersaria etiam horum coniugum solemniter a seruis Dei in diebus predictis celebrari debent, ut animabus eorum proficiat quod hunc pre ceteris  locum dilexerunt, et sua corpora ibidem tumulari uoluerunt, ut a Christo Domino in die iudicii resuscitari mererentur. Usque hodie enim, id est usque ad presentem annum, qui est incarnati uerbi 1058, anni uero regni regis Francorum Henrici XXuIII, hoc ipsum deuote in hac peractum est ecclesia. Quod et ut in posterum fiat humiliter fatendum est. A rectoribus quoque loci siue a ministris magnopere procurandum est ut, sicut in ecclesia agi diximus, sic quoque refectio ex pretiosis dapibus et pigmentis pro ipsorum spiritibus solemni preparetur obsequio, quia, ut uulgo dicitur, inanis uidetur esse labor qui uictus alimoniam non tribuit. Et ne hoc uanum cuiquam aut floccipendendum uideatur, abbatis Giraldi seu totius congregationis fauore ac uoluntate statutum  est ut pro comite Burchardo, qui tanta beneficia nuic ecclesie contulit, ut quisque ex presentis styli narratu noscere ualet, prouisor Nobiliaci, pro Elisabeth  uero Cruciaci, pro Rainaldo presule Seie, pro Hugone rege Mansionum, pro Ermenfredo autem eiusque coniuge Liciarum et Iurei, pro abbatibus huius congregationis prouisor atque thesaurarius huius loci diligenter, absque omnis negligentie incursu, studerent perficere. Qui autem hoc decretum postmodum despicere aut destruere conaretur, perpetuo excommunicationis anathemate damnaretur.

Proposueram in proemio huius Operis post hec de presule Rainaldo aliqua disserere, quo eius memoriale posteris notum fieret. Sed quia non est in potestate hominis uita eius, multis incommodis urgentibus, me nunc hoc perficere minime libet, donec optate pacis et tranquillitatis tempus adueniat. Gratias tamen et in prosperis et in aduersis semper  agamus Iesu Christo, sanctoque Paracleto, qui uiuit et permanet unus Deus indiuisibiliter per cuncta secula. Amen.


 EXPLICIT uITA DOMNI BURCHARDI uENERABILIS COMITIS.




ANNO DOMINI MLuIII.
ANSELMUS CANONICUS LEODIENSIS.





ANSELMI HISTORIA EPISCOPORUM LEODIENSIUM.






ANNO DOMINI MLuIII.
DROGO BELLOuACENSIS EPISCOPUS.





NOTITIA HISTORICA.


 Occurrit quamprimum Drogo an. 1035, quo, concedente Henrico rege, fundauit non longe ab urbe monasterium S. Symphoriani. Anno sequenti duo alia monasteria instaurauit: Flauiacum nempe, uirorum; et oratorium uirginum, nunc S. Pauli nomine insignitum. Fundauit etiam ex Luuetio,  tom. l, pag. 50, an. circiter 1037, ecclesiam collegiatam S. Laurentii; et eodem anno alia S. Bartholomei collegiata fundata est ab Hailone milite. Henrico rege fundationem confirmante. Preterea eius consilio monachi cum abbate restituti sunt apud Britolium; et ipse dedit canonicis suis ecclesias de  Haudiuillari, de Exulio et de S. Eusebia; monachis uero S. Luciani alias ecclesias cum comitatu et uicaria Warlosi, cuius rei chartam habes apud Luuetium tom. II, pag. 190. Anno 1047 subscripsit placito Henrici I regis pro cenobio S. Medardi Suessionensis aduersus Robertum Codiacensem; et donationi Balduini cancellarii in gratiam monachorum S. Preiecti Quintinopolitanorum anno sequenti adfuit concilio Siluanectensi. Anno 1049 a Leone IX  papa uocatus ad concilium Remense, nec conuenit, nec misit excusationem; sed in comitatu regis commanens perrexit ad bellum; quare excommunicatus est cum archiepiscopo Senonensi, episcopo Ambianensi, et abbate S. Medardi. Sed paulo post ab excommunicatione solutum coniicimus, nam Ecclesiam suam gubernare perrexit, atque in ea pacifice diem clausit extremum. Obiisse dicitur anno 1058.





DROGONIS EPISTOLA AD W. CePISCOPUM SUUM.


Consultus a Widone episcopo, ut uidetur, Siluanectensi quid agendum foret de quibusdam hominibus qui sacerdotem acriter uerberauerunt, respondet inter alia ex Capitularibus, et caput 98 libri uI, De sacerdotibus et leuitis atque monachis interfectis uel debilitatis, ad sententie sue probationem adducit.

 Fratri et cepiscopo W., D. Beluacorum episcopus, salutem.

Si res ita se habet ut uobis uester fidelis ill. narrauit, illos sacrilegos non tam excommunicastis quam excommunicatos esse denuntiastis. Nam si humana lingua taceat, diuina tamen auctoritas post patratum flagitium mox illos anathematizat. Quod ex uerbis Domini colligimus sic loquentis ad discipulos suos: Qui uos spernit me spernit. Qui uos tangit, tangit pupillam oculi, mei. Isti enim membra Christi et pupillam Dominici oculi non solum tetigerunt, sed, ut audio, acriter uerberauerunt. Unde et protinus diuino iudicio communione priuati fuerunt. Ubi de re peritura agitur, dande sunt forsitan in quibusdam negotiis harum uocationum  dilationes. Quando autem hoc tale et tam maximum committitur sacrilegium, in quo uerum Dei templum non manufactum uiolatur, eodem momento operator huius iniquitatis non tantum reus efficitur excommunicationis, sed etiam alicuius magni supplicii quod possit et ipsam superare gehennam. Recte igitur eos absque dilatione excommunicastis qui non timuerunt extendere manus in sanctos Dei. Quod si queratur quomodo puniri uel corripi debeant, expedit eis ut mola asinaria grauati demergantur in profundum maris, qui famulis Christi scandalum inferentes uerberibus eos et contumeliis afflixerunt. Leges quoque mundane in Capitularibus precipiunt huiusmodi aut capitali sententia puniri, aut exsilio deportari, aut manus  incontinenter extensas precidi, aut depositis militaribus armis in monasterio, sub perpetua retrudi penitentia. At uobis pro tempore et seculari consuetudine mitius erit agendum, uidelicet ut prius uobis emendetur excommunicatio; deinde capitalia, si ablata sint, cum lege triplici reddantur. Ictus quoque singuli et prensiones secundum legem tripliciter  emendentur. Postmodum exigite ab eis triginta libras que solent dari pro infractione atrii ecclesie. Multo enim pretiosior est Dei minister quam atrium templi uel parietes. Preterea congrua iniungatur eis penitentia aut septem aut quinque annorum, ut et isti corrigantur et ceteri metum habeant. Hoc est excerptum de sexto libro Capitularium, capitulo 98: Si quis sacerdotem uel leuitam aut monachum debilitauerit, iuxta statuta priorum capitulorum que legi Salice sunt addita componat, et insuper bannum nostrum, id est sexaginta solidos nobis persoluat, et arma relinquat, atque in monasterio diebus uite sue sub ardua penitentia Deo seruiat nusquam post modum seculo uel secularibus militaturus, neque uxorem copulaturus.

 Tempore Ludouici regis, patris Lotharii, fertur quiddam actum. Cum quidam ira permotus quemdam sacerdotem grauissimis affectum iniuriis et ad extremum plagis non timeret lacerare plurimis, uterque coram regia censura reductus est. Qui diligenter causam examinans, Christi ministris ut doceret omnem exhibendam reuerentiam, omnes circumstantes sibi sic allocutus est: »Omnis, inquit, nostre religionis cultus per sacerdotum officia percelebratur; ideoque eis omnimodis cultus reuerentie diuine exhibetur, non eorum aliquando hoc exigente uite merito, sed ut in eis uideatur a nobis obtemperari Christo. Unde hunc qui sic intemperanter efferatus in Dei sacerdotem est deductum, censeo ad arboris stipitem stringi,  omni uestimentorum adempto tutamine.« Cum itaque iuxta regis sententiam comprehensus, nudatus ad arborem foris fuisset constrictus, tanta ibidem refertur repente aduenisse permolesta multitudo muscarum ut antequam . . . . rex fecisset regrediens milliarium, omne corpus eius comestum referretur.





LITANIAE uETERES ECCLESIAE BELLOuACENSIS


     Christus uincit. Ter.
    Christus regnat. Ter.
    Christus imperat. Ter.
    Exaudi Christe.
    R\ Ioanni summo pontifici et uniuersali pape uita. Ter.
    Saluator mundi. Tu illum adiuua.
    Sancta Maria. Tu illum adiuua.
    Sancte Michel. Tu illum adiuua
    Sancte Gabrihel. Tu illum adiuua.
    Sancte Raphahel. Tu illum adiuua.
    Exaudi Christe.
    Rotgerio huius Ecclesie pontifici et omni gregi sibi commisso salus et uita.
    Redemptor mundi. Tu illum adiuua.
     Sancte Petre. Tu illum adiuua.
    Sancte Paule. Tu illum adiuua.
    Sancte Andrea. Tu illum adiuua.
    Sancte Simon. Tu illum adiuua.
    Exaudi Christe.
    Rotberto serenissimo et a Deo coronato magno et pacifico regi uita et uictoria.
    Saluator mundi. Tu illum adiuua
    Sancte Stephane. Tu illum adiuua.
    Sancte Dionysi Tu illum adiuua.
    Sancte Luciane. Tu illum adiuua
    Sancte Iuste. Tu illum adiuua.
    Exaudi Christe. Constantie regine salus et uita.
    Redemptor mundi. Tu illam adiuua.
    Sancta Felicitas Tu illam adiuua.
     Sancta Perpetua. Tu illam adiuua.
    Sancta Agatha. Tu illam adiuua.
    Sancta Agnes. Tu illam adiuua.
    Exaudi Christe. Omnibus iudicibus et cuncto exercitui Christianorum uita et uictoria.
    Saluator mundi. Tu illos adiuua.
    Sancte Siluester Tu illos adiuua.
    Sancte Gregori. Tu illos adiuua.
    Sancte Leo. Tu illos adiuua.
    Sancte Ambrosi. Tu illos adiuua.
     Christus uincit, Christus regnat, Christus imperat.
    Rex Regum Christus uincit.
    Misericordia nostra Christus uincit.
    Liberatio et redemptio nostra Christus uincit.
    Arma nostra inuictissima Christus uincit.
    Murus noster inexpugnabilis Christus uincit.
    Defensio et exsultatio nostra Christus uincit.
    Protectio et uictoria nostra Christus uincit.
    Ipsi soli imperium, gloria, et potestas per immortalia secula seculorum. Amen.
    Ipsi honor, laus, et iubilatio per infinita secula seculorum. Amen.
    Ipsi soli uirtus, fortitudo, et uictoria per omnia secula seculorum. Amen.
    Christe audi nos. Kyrie eleyson. Christe eleyson.  Kyrie eleyson.
    Hunc diem leti ducamus. Ter.
    Domnum Ioannem apostolicum Deus conseruet. Ter.
    Saluator mundi. Tu illum adiuua.
    Sancte Ioannes. Tu illum adiuua.
    Sancte Iacobe. Tu illum adiuua.
    Sancte Philippe. Tu illum adiuua.
    Domnum Rotgerium Episcopum Deus conseruet. Ter.
    Redemptor mundi. Tu illum adiuua.
    Sancte Martine. Tu illum adiuua.
    Sancte Remigi. Tu illum adiuua.
    Sancte Medarde. Tu illum adiuua.
    Domnum Rotbertum regem Deus conseruet. Ter.
    Saluator mundi. Tu illum adiuua.
    Sancte Corneli. Tu illum adiuua.
     Sancte Laurenti. Tu illum adiuua.
    Sancte uincenti. Tu illum adiuua.
    Feliciter. Ter.
    Feliciter. Ter.
    Feliciter. Ter.
    Tempora bona habeant. Ter.
    Tempora bona habeant. Ter.
    Multos annos. Amen.
    Ite, missa est. Deo gratias.






ANNO DOMINI MLuIII.
STEPHANUS X PAPA.





NOTITIA HISTORICA.


 In nomine Dei et Saluatoris nostri Iesu Christi benedicti. Amen.

 Sanctissimus dominus noster Stephanus IX, Lotharingus, Fridericus antea uocatus, nobilissima  domo ducis Lotharingie, Gothelonis ducis filius, et Gothifredi Iu magni ducis frater, regio Francorum genere oriundus, natione Gallus, liberalibus disciplinis a puero instructus, et ecclesiasticis obsequiis traditus, primo enim canonicus regularis S. Lamperti in Lotharingia factus. Mox a beato papa Leone X diaconus cardinalis, et apostolice sedis cancellarius creatus, Constantinopolim legatus de latere cum Humberto episcopo cardinali Silue Candide missus, Grecorum errores confutauit. Deinde in Urbem reuersus, mortuo papa Leone nono, ad monasterium Casinense profectus est, ubi sumpto , religionis sancti Benedicti habitu, ibidem per aliquod tempus uitam transegit. Biennio uero ab eius ingressu uix exacto,  tricesimus sextus in abbatis Roberti demortui, qui illum susceperat, locum, abbas Casinensis omnium monachorum consensu designatus. Pro consecratione autem, ut mos erat, ad Romanum pontificem uictorem secundum, qui tum Florentie commorabatur, ueniens, octo monachis comitatus, non solum in abbatem Casinensem est consecratus, uerum et presbyter cardinalis in titulo Sancti Chrysogoni ordinatus est. A quo ad monasterium suum Casinense reuersurus discedens, cum Romam uenisset, statim obitus pape uictoris secundi renuntiatus est.

Hoc nuntio Romam allato, Romani extemplo comitia subrogando pontifici habuerunt, ibi aliis Hildebrandum, qui cum uictore erat, exspectandum, aliis moram nullam comitis interponendam esse censentibus.  Omnes demum uno consensu Fridericum ipsum cardinalem, ex Tuscia ipsa paulo ante reuersum, adeunt, eumque per uim ex hospitio eductum, ad basilicam Sancti Petri ad uincula trahunt, atque pontificem lectum Stephanum nomine appellant; is enim dies erat Iu Nonas Augusti, quo die memoria sancti Stephani pontificis et martyris ab Ecclesia colitur. Atque inde plaudentibus omnibus ad Latera num deducunt; postridie uero die Dominico cardinalibus  omnibus cum clero populoque Romano ad eum confluentibus, in uaticano magna ceremonia consecrant. Sedit, imperatore Henrico quarto, menses uII, dies XXuIII.

Anno Dominice Natiuitatis 1057, die III Nonas Augusti, altero post electionem die, in basilica Principis apostolorum, in episcopum et pontificem papa Stephanus X Rome consecratus est, sue coronationis insignia suscepit per Mainardum S. R. E. archidiaconum.

Stephanus, pontificatu inito, extemplo legatum ad Agnetem Augustam, Henrici quarti matrem, Hildebrandum misit, qui de rebus actis eam doceret, atque inde ad prosequendam, que instituta erat, reformationem Ecclesie se conuertit. Restabat enim ingens  cum ipso Henrico eius filio certamen, qui a familiaribus deprauatus, ecclesias non iis qui plus litterarum ac uite laude mererent, sed qui plus mercedis ac pecunie prebuissent, aperta sacrorum nundinatione, uendere instituerat. Quatuor igitur menses Rome moratus, omnes in his cogitationibus consiliisque consumpsit, quibus et Henricum Simoniace heresis insimulare ac factum eius aspero decreto notare non dubitauit, et nouis constitutionibus clericorum incontinentiam et consanguineorum nuptias interdixit.

Stephanus X synodum Laterani congregauit, in qua Ecclesia Mediolanensis, que superbie fastu ante ducentos ferme annos a Romana se subtraxerat, Hildebrandi precipue opera, nunc demum obtemperare  iterum cepit ut uere omnium Ecclesiarum matri et magistre, quam postea ita obseruauit, ut legitime filie piissimam matrem colere consueuerunt.

Anno Dominice Natiuitatis 1058, die Iu Kal. Aprilis Florentie mortuus est papa Stephanus X, cuius corpus ibidem in ecclesia cathedrali S. Reparate sepultum est.

uacauit sedes dies 28.





NOTITIA ALTERA.


 Stephanus, antea Fridericus appellatus, ex abbate Cassinensi et cardinale presbytero, communi totius cleri consensu inuitus factus est pontifex, huius nominis nonus, anno Christi redemptoris 1057, regnante Henrico Iu. Habitis in Urbe plurimis conciliis contra concubinatum aliaue plurima uitia cleri mores Ecclesie reformauit. Petrum Damiani ab eremo abstractum creauit episcopum cardinalem Ostiensem. Ad Ecclesiam Constantinopolitanam schismate diuisam catholice et apostolice communioni consociandam legationem misit in Orientem, qua fungebantur Stephanus cardinalis, Mainardus Silue-Candide  episcopus et Desiderius abbas Cassinensis designatus. Dato illis rerum agendarum commonitorio, precepit ut quamprimum possent reditum pararent. De futuri pontificis electione decretum edidit, quod Leo Ostiensis his uerbis describit: »Post hec, congregatis intra ecclesiam episcopis et clero, populoque Romano, sub districta nimis inhibitione constituit, ut si, antequam Hildebrandus Romane tunc Ecclesie subdiaconus ab imperatrice, ad quam pro quibusdam reipublice negotiis communi consilio mittebatur, rediret, se mori contingeret, nullus omnino papam eligere auderet; sed usque ad illius reditum  sedes apostolica intacta uacaret, eius demum ordinanda concilio.« Ad inuisendum sanctum Ioannem Gualbertum, fama sanctitatis celeberrimum, Florentiam profectus incidit in morbum; et paucis diebus postquam egrotasset, obiit quarto Kalendas Aprilis, anno 1058. »Interea, inquit Leo Ostiensis, Gregorius Lateranensis, et Tusculanensis comes, comperto Romani pontificis obitu, sociato sibi Gerardo Galesense [Galerense, Benedict. X, pseudopapa et schismaticus] et Romanis potentibus aliquot, noctu cum armatorum turbis ecclesiam una peruadunt,  et Ioannem uelitrensem episcopum, Mincium postea cognominatum, papam constituunt, Benedicti illi imposito nomine. Quod cum Petrus Damianus, uir ualde religiosus, quem eo tempore Stephanus papa ab eremo extractum in Ostiensi Ecclesia episcopum fecerat comperisset, una cum cardinalibus resistere ac reclamare cepit atque anathematizare. Sed tamen hi omnes timore perculsi per uaria loca fugere.« Qua ratione autem schismaticus sede expulsus fuerit, infra in uita Nicolai II dicetur.





NOTITIA DIPLOMATICA.


 Stephanus X in bullis hac sententia usus est: IPSE EST PAX NOSTRA .

Scripte bulle eius sunt per manum

Gregorii notarii et scriniarii .

 Date per manum.

Humberti S. Ecclesie Silue Candide episcopi et bibliothecarii Sancte Romane et apostolice sedis .





STEPHANI X PAPAE EPISTOLAE ET PRIuILEGIA.



I.  Epistola Stephani X ad Geruasium archiepiscopum Remensem.---Pro religione fortiter agenti auxilium pollicetur; Bituricensis archiepiscopi causam in aliud tempus differt; in urbem ad synodum cum suffraganeis suis eum euocat. 
[MANSI Concil. XIX, 862.]


STEPHANUS episcopus, seruus seruorum Dei, GERuASIO Remensi archiepiscopo salutem et apostolicam benedictionem.

Promotioni nostre, sicut nobis scripsisti, non ambigimus te gratulari; amicitiam quoque sinceram et uolumus et optamus inter nos fore perpetuam. Porro obedientiam fidelitatemque, quam nobis polliceris, te integerrime seruaturum si, ut debes et ut te  decet, seruaueris; facis quod faciendum optime scis, quod principalem et communem matrem, non modo nos reuereris in nobis. De concilio autem Remis habendo quid aliud dicendum, nisi quod beate memorie dominus uictor Dei iudicio hinc est raptus;  et quod tu, sicut inter nos conuenit, non remandasti, an in hoc esset regis consensus? Sed et de Bituricensi archiepiscopo, quia dilectus filius noster Hildebrandus, cui illius causa maxime nota est, abest, hoc tantum respondemus quod, eo reuertente et te cum illo ad nos ueniente, tam ex hoc quam ex aliis ecclesiasticis negotiis tuum consilium habebimus. Ne deficias aut frangaris, si aduersarios pro fidelitate sancte Romane Ecclesie, imo pro sanctorum canonum defensione pateris, sciens, secundum Apostolum, quod in hoc positus sis . Auxilium enim nostrum et consilium tibi pro iustitia agonizanti tempore nostri pontificatus, ad quem nullo meo merito uideor assumptus, non deerit; et secundum quod oras, orabimus Dominum Iesum ne  a bono proposito aliquando decidas. Ceterum Rome quinto decimo die post sanctum Pascha synodum celebraturi, tuam fraternitatem cum suffraganeis eius, uolumus et auctoritate apostolica iubemus interesse absque ineuitabili necessitate.



II. Stephani X bulla per quam confirmat cleri secularis immunitatem a secularium potestatum iudiciis et oneribus. 
[MURATORI, Antiq. Ital. u, 973.]


STEPHANUS episcopus, seruus seruorum Dei, dilectissimis in Christo filiis omnibus sacerdotibus, leuitis, uniuersisque sacris ordinibus, Luce commorantibus, seu de omnibus plebibus, clericis, acolythis, subdiaconibus, diaconibus, presbyteris suburbanis Lucensis episcopatus, et omnibus successoribus corum in perpetuum.

Si erga fidelium laicorum ordinem, legalem consuetudinem et decreta pietatis seruare nobis conuenit,  multo amplius circa clericorum gradus qui Ecclesie Dei fideliter ministrant et seruiunt uisa equitatis obseruare, et obseruanda confirmare debemus. Quapropter ob interuentum dilectissimi cepiscopi nostri Anselmi Lucensis episcopi, simulque Benedicti Belletrinensis episcopi, et Bonifacii Albanensis episcopi, et domni Humberti Sancte Rufine sedis episcopi, nec non Petri Lauicanensis episcopi, simulque Ioannis Portuensis episcopi, nec non et domni Hildebrandi sancte Romane Ecclesie subdiaconi, aliorumque nostrorum fidelium, per huius nostre preceptionis paginam constituimus et confirmamus, sicut sacrorum canonum demonstrat auctoritas, et humane precipiunt leges, sicut etiam illis ab Ottone imperatore Augusto, et reliquis  imperatoribus per precepti paginam concessum et confirmatum esse uidetur, ut deinceps a nulla magna paruaque persona hominum ad secularia iudicia pro qualicunque controuersia pertrahantur, uel ante seculares iudices examinentur uel distringantur, nisi tantum ab eorum presule. Et ut nullus in domibus eorum aliquam inuasionem facere audeat, uel molestiam presumat inferre, uel tributum, siue redditum, seu etiam superimpositum eisdem sacerdotibus et cunctis sacris ordinibus, a quacunque persona minime imponatur, uel requiratur. Et ne aliquis audeat se intromittere sine legali iudicio de aliquibus supellectilibus eorum, siue seruis utriusque sexus, uel familiis, seu etiam de uniuersis eorum colonis, nec non mobilibus et  immobilibus, aruis, cultilibus, uineis, oliuetis, siluis, pratis pascualibus, seu uniuersis hereditatibus corum, siue acquisitis, nec non eorum bonis, uel quidquid illis iuste et legaliter pertinere perspicitur. Insuper concedimus per hoc nostrum apostolicum priuilegium omnibus sacerdotibus, leuitis, cunctisque sacris ordinibus iam dicti episcopatus, ut eorum aduocatus non aliter, nisi solus, iuret sine ulla contradictione, sicut in sancta Romana Ecclesia agitur. Et liceat eis secundum ecclesiasticos gradus quiete et pacifice uiuere, et Deo seruire, et sub huius nostri priuilegii defensione consistere. Ita sane iuuemus ut nullus dux, siue marchio, comes, uicecomes, gastaldus, curialis, exactor, decanus,  uocemissarius, uel etiam ulla persona hominum audeat interdicere uel constringere hoc, quod a nobis constitutum et confirmatum est. Si quis autem  temerario ausu huic nostro apostolico priuilegio contrarius exstiterit, sciat se, nisi resipuerit, et damnum quod fecerit emendauerit, auctoritate Dei omnipotentis, et beati Petri apostolorum principis ac nostra, anathematis uinculo innodatum, et a regno Dei alienum, atque cum Iuda traditore sociatum. Insuper compositurus existat auri optimi libras decem, medietatem sacro nostro palatio, medietatem illis quibus iniuria illata fuerit. Qui uero pro intuitu custos et obseruator huius nostri apostolici precepti exstiterit, benedictionis apostolice gratiam, uitamque eternam a  Domino Deo nostro consequi mereatur in secula seculorum. Amen.

Scriptum per manus Gregorii notarii et scriniarii sancte Romane Ecclesie in mense octobrio, et indictione undecima.

Datum Rome per manus Humberti sancte Ecclesie Silue Candide episcopi, et bibliothecarii sancte Romane et apostolice Sedis, anno pontificatus domni Stephani noni pape primo, Xu Kalendas Nouembris, indictione undecima.



III. A Stephano X concessionum, aliorumque indultorum sacri cenobii Sancti Petri Perusini confirmatio. 
[COQUELINES, Bullarum Rom. pont. ampliss. Collect. I, 396.]


STEPHANUS episcopus, seruus seruorum Dei, uenerabili monasterio beati Petri apostoli, sito extra, imo et iuxta ciuitatem Perusinam, in loco qui dicitur Caprarius, et per illud BONIZONI abbati eiusque successoribus ibidem iuste et regulariter promouendis, in perpetuum.

Cum uniuersalis sancta mater Ecclesia per gloriosos terre principes, Petrum scilicet piscatorem hominum, ac Paulum doctorem gentium, pre ceteris cooperatoribus maxime sit coadunata, instructa, simul et ditata, conuenit eis confirmari et detineri omnia que sue ditionis ac potestatis reperiuntur specialia. Quare ad huius supradicti monasterii  honorem semper augendum, nunquam minuendum, concedimus hoc apostolice defensionis priuilegium ut teneat quod habet, scilicet cellas suas, et ecclesias, curtes suas, ac plebes, fundos etiam, ac casales, plebem, scilicet Sancti Constantii, et sancti Rufini, ac Sancti Martini, ecclesiam Sancti Martini in Agellione cum suis pertinentiis, curtem de casale, et curtem Sancti Iustini, curtem de Petroniano, ecclesiam Sancti Andree de Aliano cum sua pertinentia; ecclesiam Sancte Marie in Pitiniano; et ecclesiam Sancti Clementis, atque medietatem Sancti Donati in ciuitella, nec non et terram Ugonis nepotis Bernonis de Montenigro. Insuper confirmamus eidem monasterio in perpetuum massas tres,  in comitatu Perusino positas, unam, que uocatur Pusulo, aliam Filontio, et alteram, que nuncupatur Casalini, cum ecclesiis, casis, uineis, campis, hortis, montibus cultis et incultis omnibus cum suis pertinentiis. Licentiam quoque damus tibi de omnibus tuis clericis, tam in monasterio degentibus quamque etiam foris in possessionibus tuis manentibus, a quocunque uolueris idoneo et canonice locato episcopo eos ordinandi, et chrisma in tuis plebibus accipere, si tamen ab episcopo, in cuius diecesi prefatum tuum monasterium situm est, nec ordinationes nec chrisma potueris canonice et gratis obtinere aut impetrare; et de ecclesiis ordinandis eodem modo. Et nullus episcopus ad idem monasterium pertinentem excommunicare aut damnare  audeat, si in causa sua, nostrum, ac sancte apostolice sedis patrocinium et examen flagitat. Romani autem pontificis donum abbatie, et abbas ipse, et consecratio abbatis sit in perpetuum. Et omni remota excusatione, nisi canonica, ad synodum quandocunque summo pontifice uocatus fuerit, ueniat.

Porro oblationes eidem monasterio collate, tam pro uiuis quam pro defunctis a nullo episcoporum peruadantur, sed ex integro proficiant monasterii utilitatibus ac fratrum necessitatibus. Decime autem eiusdem monasterii in susceptione hospitum et peregrinorum ad portam ipsius monasterii conferantur. Seruitium quoque, et quod uulgariter dicitur Foderum nec imperatori, nec regi, nec marchioni,  nec alicui homini liceat ex eodem monasterio, aut ex pertinentia eius requirere, nisi soli nostre apostolice sedi. Insuper nemo ibidem sepeliri prohibeat mortuum. Episcopus missas publicas et stationes ibidem si facere uoluerit, statutis temporibus id agat, scilicet secunda feria Pasche, et beatorum apostolorum Petri et Pauli natalitiis solemnibus; sed nullas inde oblationes tollat ipse, aut aliquis clericorum eius, inuito abbate ac fratribus. Statuimus autem, si quando abbas eiusdem monasterii decesserit, ut nullus ab aliis personis ibi abbas eligatur, si potuerint ad hoc opus de congregatione idoneum fratrem eligere, sic uidelicet communi ac regulari consilio, absque pretio a Romano pontifice  consecrandum. Iubemus etiam ut omnes nociue ecclesie uestri monasterii charte omnino uacue et inanes consistant. Preterea apostolica nostra auctoritate constituimus et confirmamus ut nullus imperator, rex, episcopus, dux, marchio, comes, uicecomes, castaldio, aut alia quelibet magna paruaque persona et predictum abbatem suosque successores canonice intrantes, de iam dicto monasterio, uel de omnibus suis rebus et proprietatibus, mobilibus et immobilibus molestare, deuestire, aut inquietare audeat; et qui presumpserit, sciat se auctoritate Domini nostri Iesu Christi et beatorum apostolorum Petri et Pauli, ac nostra maledictione anathematizari; insuper compositurus existat duodecim libras auri, medietatem nostro  sacro palatio, medietatem ipsi monasterio. Qui uero hanc ecclesiam honorauerit, et nichil inde auferens, de suis pro redemptione anime aliqua ei contulerit, benedictionis gratiam a Domino Deo consequatur et per clauigerum principem celi ianua regni celestis introduci mereatur.

Scriptum per manus Gregorii notarii, et scriniarii sancte Romane Ecclesie in mense Nouembris, indictione undecima.

Datum Rome quarto Non. Nouembris per manus Humberti sancte ecclesie Silue Candide episcopi et bibliothecarii sancte Romane et apostolice sedis, anno I pontificatus domni Stephani noni pape, indictione undecima.



Iu. Stephanus X canonicorum Aretinorum bona, petente Arnaldo episcopo, confirmat. 
[UGHELLI, Italia Sacra, I, 416.]


STEPHANUS, seruus seruorum Dei.

Conuenit apostolico mandamini pia religione pollentibus beneuola compassione succurrere, et poscentium animis alacri affectione impertiri suffragium. Quapropter notum sit omnibus S. Dei Ecclesie fidelibus, et nostris, presentibus scilicet et futuris, quod nos, interuentu Arnaldi episcopi Arctini, sequentes uestigia beatissime memorie D. uictoris predecessoris nostri, confirmamus et nostra apostolica auctoritate  corroboramus omnia quecunque canonicis S. Aretine Ecclesie iuste data et legaliter collata sunt siue a regibus, siue a presulibus S. Aretine ecclesie, siue etiam ab aliquibus S. Dei Ecclesie fidelibus pro redemptione animarum suarum concessa sunt.

Si quis uero deinceps in eamdem canonicam B. Donati Aretini episcopi et martyris de rebus propriis aliquid conferre uoluerit, tam in comitatu Castello quam in aliquibus aliis locis, nostra fultus auctoritate, licentiam dandi et pro remedio anime sue largiendi B. Donato, ad usum et sumptum fratrum canonicorum in eadem B. Donati canonica famulantium, sine alicuius magne parueque persone interdictu  [habeat], ipsaque donatio siue largitio ab omni fiscali illesione perpetuo maneat absoluta. Quicunque uero huius nostre confirmationis seu largitionis uiolator exstiterit, nostra apostolica auctoritate excommunicatus, perpetui anathematis iaculo feriatur.

Scriptum per manus Gregorii notarii et camerarii S. apostolice sedis, in mense Nouembris, die XIX ind. II.

Datum Rome, X Kal. Decembris, per manus Humberti dicti episcopi [S. Ecclesie] Silue Candide, et bibliothecarii S. R. et apostolice sedis, anno Deo propitio 1057, pontificatus D. Stephani IX primo, indict. II.



u. Stephanus X episcopatus Marsorum, a uictore II in pristinum statum restituti, fines possessionesque, petente Pandulpho episcopi, confirmat. 
[UGHELLI, Italia Sacra, I, 889.]


STEPHANUS episcopus, seruus seruorum Dei, dilecto confratri et cepiscopo PANDULPHO, ceterisque successoribus episcopis in S. Marsicana Ecclesia canonice promouendis in perpetuum.

In specula S. et uniuersalis Ecclesie adhuc peregrinantis quanto ceteris eminentiores apparemus, tanto uehementius concurrere uicissitudinibus inde debemus; sicut enim luna menstruo cursu deficit et perficit, sic in Ecclesia militanti, temporalibus subiecta,  continuas altercationes, ualde defectus et profectus incurrit; cuius defectui uel diminutioni sicut necesse est ut compatiamur, sic proculdubio expedit ut profectui uel plenitudini congratulemur. Quapropter unam Marsicanam Ecclesiam intestino et diuturno malo, et plusquam ciuili discordia secularium hominum miserabiliter discissam, et in duos episcopatus, contra sanctorum Patrum canones, a Theophilacto dicto papa diuisam, et postea permissu magis quam consensu, necessitate quam utilitate, a sanctissimo predecessore nostro Leone, sicut inuenta fuit, omissam, eamdemque sub beata memoria decessore nostro uictore, iudicio generalis concilii, per diuinam gratiam in gremio basilice Constantiniane aggregatam, XIu Kal. Maii, ind. X, diuisionem illam  unius diecesis in duas partes euacuatam et abdicatam atque in antiquam sui status unionem reformatam, et in perpetuum ipsam, sicut iustum fuit, diecesim unam uni episcopo decretam, inde, interuentu totius S. synodi, episcopo Actone, qui tunc partem Marsicane diecesis iniuste occupabat, in Theatinam ciuitatem sublato, per huius nostri priuilegii decretalem paginam, deinceps tibi, beatissime, et confrater et cepiscope Pandulphe, et successoribus tuis in perpetuum concedimus et, secundum quod tibi synodaliter, sicut superius dictum fuit, iudicatum est, firmum Marsicanum episcopatum cum omni sua integritate et pertinentia inter ea que nominatim sunt ecclesie Sancte Sabine antique ciuitatis Marsorum, ad episcopalem sedem  largimur atque decernimus; necnon et reliquas ecclesias totius Marsicane diecesis cum pertinentiis, decimis et oblationibus earum, tam pro uiuis quam etiam pro defunctis, secundum quod S. canones decreuerunt; pariterque ecclesiam domine nostre Sancte Dei Genitricis uirginis Marie in Carseolo cum decimis et oblationibus, imo cum omnibus sibi adiacentibus ecclesiis et rebus iuste tibi pertinentibus, tam in castro Tupho et Scallellis quam . . . . et alto Sancte Marie, et Ciuitelle, et Pamperano usque ad Capistrellum et in tota ualle Nerfacende. Insuper auctoritate apostolica sancimus ut, quandocunque expedierit, ordinationes clericorum et consecrationem altarium ibidem facias, et in monasteriis, quod  tui iuris est, ut S. canones censent, et reliqua omnia que ad episcopum pertinent sine cuiusquam contradictione expleas, scilicet intra iustos terminos totius parochie Marsicane, tam illius partis quam antea obtinebas, siue et alterius quam tibi iniuste episcopi inuaserant. Hinc apostolice sedis auctoritate subnixus, potestatis et confirmationis priuilegium indissolubiliter statuentes, interdicimus, sub diuini etiam contestatione iudicii, anathematis interpositione, ut nullus unquam successorem nostrorum pontificum, uel quilibet publicarum actionum administrator, seu alia quelibet uel quantumlibet magna paruaque persona, audeat uel presumat contra huius nostre confirmationis priuilegium agere, aut quidpiam inde alienare, auferre aut minuere, sed potius firmum  ac stabile in perpetuum sit, sicut a nobis concessum et confirmatum est. Si quis autem, quod non optamus, temerario ausu hoc nostre apostolice sedis statutum in quopiam alienare uel infringere presumpserit, et contradictor illius exstiterit, auctoritate S. indiuidue Trinitatis et apostolorum principis uinculo anathematis mancipatus, a regno Dei segregatus, et diabolo et angelis eius, nisi forte resipiscat, indissolubiliter aggregetur. Qui uero pro respectu obseruator et defensor huius concessionis et confirmationis exstiterit, potestate S. Dei genitricis et semper uirginis Marie, et B. Petri apostolorum principis, et precibus B. Sabine martyris et omnium sanctorum, et celestium multitudine angelorum, aque gloriam a iusto Iudice D. nostro Iesu Christo  uitamque eternam percipere mereatur in secula seculorum. Amen.

Scriptum per manum notarii et scriniarii S. R. apostolice sedis in mense Decemb., ind. II.

Datum in Castro Casino, u Idus Decembris, per manus Humberti S. Ecclesie Silue Candide episcopi, et bibliothecarii S. R. et apostolice sedis, anno primo D. pape Stephani IX, ind. II.



uI. Constitutio Stephani pape X pro monasterio S. Prosperi Regini. 
[Margarini, BULLAR. CASIN. II, 90.]

STEPHANUS episcopus, seruus seruorum Dei, dilectissimo  et reuerendissimo filio LANDULFO abbati uenerabilis cenobii Sancti Prosperi confessoris Christi subtus ciuitatem Regium constituti, et per eum cunctis successoribus ipsius inibi regulariter promouendis in perpetuum.

Quemadmodum regi, et defendi ac gubernari ab illo, a quo sumus, optamus, ita uniuersum Christianum orbem, iuxta quod nobis commissum esse constat, a singulis prouisoribus Ecclesiarum Dei sperare non dubitamus, prout cuique dictorum expedit: ideo huic operi tanto uigilantius insistere debemus, quantum, permittente Deo, malefactorum seuitiam hoc tempore aduersus ouium Domini pastores, nullo resistente, efferatam attendimus.

1. Quapropter iusta et salubri suggestione tua,  carissime fili, Landulphe abbas, ad utilitatem tuam, successorumque tuorum commoti et commoniti, per huius nostre apostolice constitutionis paginam confirmamus, et corroboramus uenerabili cenobio Saneti Prosperi episcopi, ut electio, uel ordinatio abbatis ipsius monasterii fiat omnino secundum regulam sancti Benedicti.

2. Et quia a beatissime memorie Henrico et Conrado filio imperatore, ac nonnullis aliis regibus precepta; et ab Alberico predicte sancte Regiensis Ecclesie episcopo decretum, non solum de ipsa abbatum electione, uerum de omnibus rebus ipsi monasterio iuste acquisitis, uel in futurum acquirendis constant, secundum tenorem illorum, et quod maius est, secundum ueritatis et iustitie rationem, per  huius nostre auctoritatis priuilegium nominatim concedimus atque decernimus ipsi uenerabili cenobio Sancti Prosperi, quod in tutela sancti Petri et nostra suscipimus, fundum predicte ecclesie eiusdem Sancti Prosperi in urbe Regii situm, cum cemeterio ipsius, et nouem iugera terre cum capella Sancti Nazarii, quam a preposito ecclesie Sancti Prosperi intra castrum predicte ciuitatis sitam per commutationem iuste factam, abbas qui tunc temporis erat accepit; necnon et omnem illam terram de Corticella, que ab episcopis ipsius loci in dicto loco monasterio data est; insuper duodecim mansos, qui sunt in Fossolo: quatuor in Palude; quatuor in Campaniola; tres in Quingente; unum qui est in Gurgo; unum in Fossedunde; quinque in Baniolo;  et capellam Sancte Mustiole cum suis pertinentiis; unum in Crustulo ueteri; unum in uico Desbergato, unum in Magno Casali: cum capella Sancti Syluestri, cum dominicatu de eadem uilla Magno Casali; tres mansos in Regio, et dominicatum Regii; Braidam Regis, et omnem terram predicti monasterii circa eamdem ciuitatem sitam; tres mansos in Rodano; quatuor in Louari; unum in Banio, unum in casale de Rodano; tres in Marmirolo; unum in Aliano; unum in Bibiano; unum in Piano; unum in Mulazano; unum in Planzo; unum in castro Oleriani, et curtem de Nasseto cum Lamma Fraularia, et campo et riuam de Nasseto, que a Carolo piissimo rege iam per scriptum, iuxta fines ibi designatos, Regiensi  ecclesie data esse dignoscitur; et terram quam dedit Rolandus filius Eriberti; in Mutilena quatuor mansos, cum capella, et quamdam partem castelli; in Albinea quatuor mansos, et capellam Sancte Marie in Pisignano, cum Oliueto sibi adiacente; in uergnano duos mansos, et octo mansos quos dedit Ardicio filius Attonis filii Gandulphi, et capellam Sancti Damiani in medule, quam dedit Ubertus; uineam cum septem montibus; capellam Sancti Petri in Conuanello, cum omnibus suis pertinentiis; in Spetiano unum mansum; in Sancto Floriano unum; unum in monte Baranzonis; et quamdam partem in capella Sancti Martini in Reuere, et quatuor partes in predicta Reuere; duas in ecclesia Sancte Marie, unam in Sancto Florentino,  unam in Sancto Laurentio; duos mansos in Bibianello, et quidquid intra Italicum regnum iuste possidet, uel si non possidet, iuste possidere debet. Itaque tam ea, que prediximus, quam que deuotione, quorumcunque fidelium iuste acquisita deinceps fuerunt, in perpetuum, sine alicuius inquietudine, ut prefatum monasterium sub tutela beati Petri perpetualiter suscipimus, possidere apostolica auctoritate sancimus.

3. Illud etiam ob reuerentiam sancti confessoris, precipueque Domini, presenti auctoritate tibi, dilectissime fili, Giselberte abba, tuisque successoribus, et quibus tu, uel quem supradicti monasterii fratres iusserint, in sacerdotali officio positis, apostolico priuilegio concedimus, ex caritate, que  Deus est, uirtute sancti Spiritus, auctoritate beati Petri celorum clauigeri confirmamus, ut populis per secula undique sanctissimi confessoris suffragia expetendo concurrentibus, siue ipsius terre, incolis ad eamdem ecclesiam conuenientibus, ad honorem Dei, et beatissimi Prosperi confessoris deuote super ipsius sacras reliquias, solemnes et publicas missas celebrare, et pane uerbi Dei eos congrue reficere, et sepius prenominati domini et magni patroni, uidelicet beatissimi Prosperi meritis, et nostra presenti auctoritate roborati, eorum deuotas confessiones suscipientes, uestrarum ipsarum, aliarumque orationum, sermonum quoque, uigiliarum, ieiuniorum etiam, et eleemosynarum illis subministrantes presidium, delictorum eorum explandorum  conferatis solatium.

4. Precipimus quoque ne quis eiusdem ciuitatis episcopus, sed nec quidem aliquis primas, uel metropolitanus, aut quelibet parua magnaque ecclesiastica secularisue persona, quidquam eorum que supra taxauimus peruertere audeat, sed nec aliquam potestatem exercere contra eumdem uestrum cenobium, neque quauis occasione inibi missas celebrare, aut ordinationem aliquam, quamuis paruissimam, sine uoluntate abbatis et fratrum agere, aut excommunicationem contra eos ferre, uel aliquod officium, aut sepulturam mortuorum condere audeat qui non uult eternaliter damnari et perpetuo anathemate feriri.

5. Quod si aliquo unquam tempore apparuerit  aliquis qui contra hec uelit, auctoritate beati Petri, ut prediximus, irritum habeatur quod presumpserit appetere, neque a te uel a tuis successoribus obediatur.

6. Porro super electione seu ordinatione abbatis, quod maxime saluti cenobitarum competit, hoc in fine repetimus, ut tanto tenacius hereat presentium et futurorum mentibus, quanto pro sui speciali uel singulari utilitate inculcatur crebrius. Si quis ergo, quocunque ingenio, per aliquam uenalitatem uel humanam gratiam successorem ei subrogari presumpserit, aut aliter quam a beatissimo Patre nostro Benedicto constitutum est in electione uel ordinatione abbatis egerit, electio illa, uel ordinatio,  auctoritate sancte Romane et apostolice sedis omnimode habeatur irrita, et auctores eius uel mediatores, nisi resipuerint, perpetuo damnati sint anathemate Maranatha.

7. Hinc huius priuilegii transgressor quicunque temere tentare presumpserit, districto anathemate se condemnatum nouerit nisi forte resipiscens digne satisfecerit.

8. Qui uero deuotus conseruator exstiterit, diuinis repleatur benedictionibus, et principis apostolorum auctoritate ab omnibus delictorum suorum absoluatur nexibus. Amen.

Scriptum per manus Gregorii notarii sancte Romane et apostolice sedis, in mense Decembris, indictione XI.

 Datum in castro Casino per manus Humberti sancte ecclesie Silue Candide episcopi, et bibliothecarii sancte Romane Ecclesie.



uII. Epistola Stephani X pape ad fratres Cluniacensis monasterii. 
[Bullar. Cluniac., 15.]

STEPHANUS episcopus, seruus seruorum Dei, dilectissimis filiis Cluniacensis nonasterii salutem et apostolicam benedictionem.

Quamuis pro nostre sedis dignitate omnibus simus debitores, tamen specialem circa uos affectum caritatis habemus, qui, sub umbraculo sancte et apostolice  sedis positi, unde defensionem protectionis habuistis solamen orationum impendistis. Quod semper facere debetis, quatenus sub ea crescatis et fructum reddatis. Nostrum autem dilectissimum filium caritatiue nobiscum usque ad synodum retinuimus. uobis autem, sicut imprimis benediximus, benedicimus, et uiuentes ac defunctos ex parte Dei et beati Petri principis apostolorum absoluimus.



uIII. Priuilegium Stephani X pape per quod confirmat omnia monasteria, bona, iura et priuilegia monasterio Cluniacensi antea concessa. 
[Bullar. Cluniac., 15.]

STEPHANUS episcopus, seruus seruorum Dei, reuerendissimo  filio HUGONI abbati uenerabilis monasterii quod a ualle Cluniaca agnominatur Cluniacum, in honore beatorum apostolorum Petri et Pauli consecratum, in comitatu Matisconensi situm, et per te cunctis successoribus tuis abbatibus inibi regulariter promouendis in perpetuum.

Ad hoc, Deo auctore, in specula sancte et uniuersalis Ecclesie eminentiores conspeculatoribus nostris consistimus, ut saluti et quieti uniuersorum sollicitius inuigilemus. Quod utique ex speciali apostolice sedis priuilegio adepti, si omnibus infatigabiliter prospicere debemus, multo magis illis quos sub apostolica disciplina arctiorem uitam mandatorum Dei, ad instar primitiue Ecclesie, percurrere nouimus,  quibus non solum omnia communia, sed etiam unum cor est et anima una. In quorum sorte non inferius censetur Cluniacense cenobium, quod ab ipso sue fundationis primordio hactenus uibrat longe lateque sancte conuersationis iubar clarissimum, adeo ut faciendo et docendo exstiterit et existat Gallicanis, Germanicis, Italicis, et plane cunctis Latine lingue monasteriis forma sanctitatis atque speculum. Tam laudabili ergo monastice philosophie gymnasio, tamque ordinate aciei castrorum celestium, ut dignum est, totis precordiis deuoti, secundum postulationis tue tenorem, carissime fili, et abba Hugo, auctoritate sanctorum apostolorum Petri et Pauli, quorum patrocinio prefatum Cluniacense cenobium innititur, per huius nostre  decretalis pagine inuiolabile robur, statuentes confirmamus tibi Cluniacense cenobium, et per te cunctis tuis, sicut dictum est, successoribus in perpetuum, cuncta loca et monasteria ipsi Cluniacensi monasterio iure pertinentia, que etiam a quibuscunque fidelibus Christi, regibus, episcopis, ducibus, seu principibus eidem loco sunt concessa; uel ab antecessoribus tuis abbatibus acquisita, Bernone uidelicet, Odone, Eymardo, et beate recordationis Maiolo et sancto Odilone, tam in rebus mobilibus quam etiam in immobilibus seseque mouentibus, ut absque ullius contradictione secure et pacifice quietus debeas ea possidere. Ex quibus hic nominatim ista descripsimus:

Imprimis ipsum Cluniacense cenobium a potentissimo  quondam duce Willelmo in pago Matisconensi fundatum, cum omnibus rebus in circuitu ipsius et in aliis regionibus positis ad ipsum iure pertinentibus; in comitatu, uidelicet Matisconensi, cellam in honore sancti Martini; ecclesiam quoque iuxta positam in honore sancti Ioannis; uillas etiam Cauinias cum ecclesia Solestriacum uillam cum ecclesia; Escutiolas cum ecclesia; Galliniacum cum ecclesia; Rufiacum cum ecclesia; Massilias cum ecclesia, Clairmannum, Barieseranum uillam; Curtilias uillam, Petronniacum, Arpaiacum, Darboniacum, Besurniacum; Ecclesiam Sancte Columbe; uitreriam Burguliensem uillam, ecclesiam Sancti Laurentii; castrum Lurdonum, Blanuscum; uillam, nomine  Cottam; monasterium etiam quod uocatur Carus-Locus cum omnibus ad se pertinentibus; cellam Regniacum cum omnibus sibi pertinentibus; ecclesiam Sancti uictoris cum omnibus suis pertinentiis; ecclesias etiam et terras que iuxta illam sunt, pro quibus data est quondam ecclesia Sancti Gengulphi; Equirandam quoque curtem cum ecclesia Sancti Andree apostoli, et cum aliis ecclesiis et omnibus suis appendiciis; omnes quoque ecclesias et terras, seu quicquid prefatus locus habet in iamdicto comitatu; in comitatu uero Cabilonensi; cellam de Bellomonte in honore sancte Dei genitricis Marie dicatam, cum omnibus sibi pertinentibus; ecclesiam quoque de Campiloco cum omnibus suis appendiciis; curtem etiam uocabulo Iuliacum cum ecclesiis et terris eidem  loco quondam ab episcopo Manasse collatis, et omnes ecclesias et terras ac quecunque supradictus locus comprobatur habere in iam dicto comitatu; ecclesiam Sancti Gengulfi cum suis pertinentiis; cellam sanctorum martyrum Cosme et Damiani, et monasterium Sancti Marcelli cum omnibus suis pertinentiis: in episcopatu uero Augustodunensi monasterium in Aurea ualle, quod Parendus dicitur in honore sancti Ioannis Baptiste consecratum; cellam etiam Oiadellis cum omnibus suis appendiciis, uillas etiam, ecclesias et terras quas Theotardus clericus contulit iam dicto Cluniacensi cenobio.

Confirmamus etiam et corroboramus nostra apostolica auctoritate illam conuenientiam quam fecit domnus Galterius Augustodunensis Ecclesie episcopus  de monasterio, quod dicitur Magabrense, ad suam ecclesiam pertinente, cum omnibus ad ipsum pertinentibus, omnesque ecclesias et terras et quecunque supradictus locus Cluniacus uidetur habere in iam dicto episcopatu: in territorio uero Diuionensi curtem Giuracum, cum omnibus suis pertinentiis: in comitatu quoque Antissiodorensi cellam, in honore sancte Dei Genitricis consecratam, in Dunziaco castro: in comitatu quoque Aruernensi, Siluiniacum monasterium, ubi sanctus Maiolus et sanctus Odilo requiescunt, cum omnibus ad eumdem locum pertinentibus, et cellam que uocatur Firmitas, cum omnibus ad se pertinentibus; cellam que uocatur Scuriolas; ecclesiam etiam in honore sancti Sulpitii dicatam in uilla que dicitur Langiacus, et cellulam  que uocatur ad Boscum in honore sancti Petri consecratam; curtem etiam quam uocant in Frigido Monte; monasterium quoque quod dicitur Riuis, consecratum in honore sancte Dei Genitricis cum curte Lussiaco, cum omnibus suis appendiciis; ecclesiam que uocatur Marengum, cum aliis terris eidem monasterio ab Eustorgio nobilissimo uiro traditis; cellulam etiam iuxta positam, in honore sancte Dei Genitricis sacratam, que uocatur ad montes; monasterium autem Celsinianense cum cellis, ecclesiis, uillis, terris Carniacum uidelicet, Burnunculum, Abolniacum, Ginniacum, Cardonetum, et cum omnibus ecclesiis et terris ad ipsum monasterium pertinentibus; cellam quoque  ubi requiescit sanctus Florus, quam tradidit supradicto loco Eustorgius clericus, cum omnibus ad eam pertinentibus; mansiones quoque in Briuatensi uico et monasterium etiam quod dicitur uolta, in honore Sancte Crucis consecratum, sicut sanctus Odilo predecessor tuus in predio parentum suorum construxit, cum omnibus suis pertinentiis; cellam etiam Relliacum cum curte et omnibus ad eam pertinentibus; cellam etiam in honore sancte Martine consecratam, que uocatur Ad Pontem; omnes quoque ecclesias et terras, et quecunque uidetur Cluniacus possidere in iam dicto comitatu: in episcopatu etiam Niuernensi cellam, que uocatur sancti Reueriani, cum omnibus suis pertinentiis; ecclesiam etiam que dicitur Luperciacus, quam Frotmundus  dedit cum omnibus suis pertinentiis: in comitatu Pictauiensi cellam Sancti Ioannis in uilla que dicitur Mongon: in episcopatu Sanctonico abbatiam Sancti Ioannis que uocatur de Engiriaco. Abbatiam etiam Malleacensem concedimus tibi et apostolica auctoritate firmamus. In abbatia autem Sancti Cypriani, que est Pictauis, concedimus tibi quod antecessores tui ibi habuerunt.

In episcopatu Caturcensi abbatiam Sancti Petri de Moyssiaco, ut quietus debeas possidere, nostra apostolica auctoritate confirmamus atque laudamus: in episcopatu uiuariensi cellam Mizoscum, cum omnibus que ibi aspiciunt; cellam de Rumpono monte; cellam ad fontes, et cellam Riom, cum omnibus que habere uidetur supradictus locus Cluniacus in iam  dicto comitatu uel episcopatu: in episcopatu Uticensi monasterium in honore sancti Petri et sancti Saturnini dedicatum super ripam Rodani situm, cum castro coloncellis et curte Tulleta, cum omnibus ad se pertinentibus ex utraque parte fluminis: in Trecassino episcopatu cellam in honore sancti Amandi consecratam: in episcopatu Arausico cellam in Podio Odoieno; monasterium in honore sancti Pantaleonis constructum, cum omnibus ad ipsum pertinentibus: in uapincensi episcopatu cellam in honore sancti Andree constructam, iam dicto Cluniacensi cenobio concessam a Rigaudo clerico, cum omnibus suis appendiciis; Ganagobiense quoque monasteriolum, et curtem ualentiolam, et omnia que uidetur habere supradictus locus  Cluniacus, et de quibus rebus habet donationem et descriptionem, atque de uilla et castro Sarrianis, et de omnibus que habet in patria que uocatur Prouincia: in ualentinensi episcopatu quod uidetur habere cluniacensis locus in uilla que dicitur Ales, et in monte Sion monasterium Sancti Marcelli quod dicitur ad Salcetum, cum omnibus suis pertinentiis, et omnia que uidetur habere ipse locus in illo episcopatu: in episcopatu uiennensi monasterium quod uocatur Taderniacum, cum cella que dicitur Causella, et uilla que uocatur Brocost, et uilla que dicitur Insula; cellam etiam in castro Candiaco, cum omnibus ecclesiis, uillis, et terris, que uidetur habere iam dictus locus in ipso episcopatu: in episcopatu  Lugdunensi monasterium quod uocatur Amberta; cellam etiam que dicitur Saluzatis; cellam Polliacum, cellulam Arthedunum, cellam quoque Sauiniacum et curtem Ambariacum; ecclesiam Sancti Andreoli; ecclesiam que uocatur ad Oratorium; curtem de Romanis; cellam Cauariacum; cellutam Luiniacum; uillam Tusciacum; omnes quoque uillas et terras quas Wichardus moriens eidem loco Cluniacensi contulit, cum omnibus que uidetur habere supradictus locus in iam dicto episcopatu; cellam etiam que uocatur Burgum, quam Ancedeus comes Deo et Sancto Petro dedit fratribus eius, et fauentibus Burchardo uidelicet atque Odone; cellam etiam in honore sancti Georgii consecratam, et ab Ainardo iam dicto loco Cluniacensi datam, que  etiam est iusta castrum quod uocatur Domena; cellam etiam que uocatur Portus, in honore sancti Stephani consecratam, in episcopatu Bisuntinensi sitam: in episcopatu Tullensi, cellam que uocatur Ramengas. Abbatiam uiziliacensem, ubi sancta Maria Magdelene requiescit, tibi concedimus in possidendum. Monasterium uero Paterniacum, eidem loco Cluniacensi per precepta regalia traditum cum omnibus que habere uidetur in Burgundia, et que ipsi monasterio in Alsatia dederunt imperatores Augusti Ottones; monasterium quod dicitur Romanum, cum omnibus ad se pertinentibus iam dicto Cluniacensi cenobio habere concedimus in perpetuum.

Confirmamus etiam et corroboramus nostra apostolica  auctoritate illam conuenientiam quam fecit Domnus Hugo Geneuensis Ecclesie episcopus, laudante et consentiente Rodulpho rege et domina Adeleida imperatrice, de ecclesia Sancti uictoris martyris, cum omnibus ad se pertinentibus. Abbatiam autem Salsensem concedimus tibi, cum consensu et cum licentia senioris nostri Henrici imperatoris Augusti, sicut antecessores tui eam habuerunt. Et supra dicto loco Cluniacensi nostra apostolica auctoritate hec omnia supradicta loca et monasteria, cum cellis, ecclesiis, curtibus, uillis, uillulis, seruis et ancillis, siluis, uineis, campis, pratis, aquis, aquarumque decursibus, et omnibus terris cultis et incultis ad supradictas potestates pertinentibus, ipsi loco Cluniacensi, tibique et tuis successoribus per  huius nostri priuilegii auctoritatem tenenda et possidenda concedimus in perpetuum, ita ut nullus dux, neque episcopus, neque aliquis princeps, neque quelibet magna paruaque persona de prefatis omnibus rebus et decimis que inibi pertinere uidentur, audeat molestare, uel inquietare. Nec non sub diuini iudicii contestatione et districti anathematis interpositione statuentes decernimus ut nullus episcoporum nec quilibet sacerdotum in idem uenerabile cenobium, pro aliqua ordinatione, siue consecratione oratorii uel altarium, presbyterorum uel diaconorum, missarumque celebratione, nisi ab abbate ipsius loci inuitatus fuerit, uenire aut ingredi presumat; sed liceat monachis ipsius loci cuiuscunque ordinationis gradum uoluerint suscipere ubicunque,  uel a quocunque tibi tuisque successoribus placuerit. Abbates quoque de ipsa congregatione cum consilio fratrum Deum timentium, secundum regulam sancti Benedicti, communiter eligantur, et ad consecrandum eos quemcunque uoluerint ipsi fratres episcopum aduocent.

Nec quouis modo quicunque episcopus seu archiepiscopus locum ipsum uel monachos eius excommunicare uel iudicare audeat, sed semper sub tutela et immunitate Romane sedis soliusque Romani pontificis iudicio consistentes omnipotenti Deo securi et quieti deseruiant. Parata etiam a quocunque episcopo uoluerint in opus consecrationum in ipso loco agendarum, chrisma, oleum sanctum, atque oleum infirmorum accipiant. Concedimus quoque  tibi, et ipsi uenerabili loco, et confirmamus apostolica auctoritate habere, quandocunque, uel quandiu uobis placuerit, percussuram proprii numismatis uel monete, quemadmodum priuilegiis uenerabilium predecessorum nostrorum comperimus uobis concessum et confirmatum esse. Tandem in fine per hoc nostre apostolice auctoritatis priuilegium corroboramus tibi, tuisque successoribus, quidquid hactenus possedistis, et acquisistis, et deinceps quouis modo legaliter et iuste acquirere poteritis in perpetuum. Si quis autem ausu temerario impiaque presumptione contra Deum et sanctos eius apostolos, contraque animam suam, hoc nostre apostolice . . . maledictionis aculeo transpunctum, nostre apostolice excommunicationis telo perfossum, nostri etiam  apostolici anathematis gladio transuerberatum, nec nisi per dignam satisfactionem saluti pristine reparandum. Qui uero se ab hoc obseruauerit, et inuiolatum hoc nostrum priuilegium permanere laudauerit, hic benedictionem, gratiam, et omne bonum a retributore omnium bonorum Deo, et in presenti seculo consequatur, et in futuro.

Scriptum per manus Gregorii notarii et scriniarii sacri Lateranensis palatii, in mense Martii, indictione XI.

Datum Rome in palatio Lateranensi, secundo Nonas Martii, per manus Humberti, sancte Ecclesie Silue Candide episcopi et bibliothecarii sante Romane et apostolice sedis, anno primo pontificatus domni pape Stephani noni decimi, indictione undecima.




CIRCA ANNUM DOMINI MLIX.
GOZECHINUS SCHOLASTICUS.





MONITUM DE GOZECHINO SCHOLASTICO ET OPUSCULO SUBSEQUENTI.


Gozechinus, natione Germanus, Leodii aliquando litteras docuit; ubi inter discipulos habuit ualcherum quemdam sibi magnopere charum, ad quem scribit longiorem illam epistolam, quam exhibemus ex Analectis Mabill. Suspicatur idem Mabillonius ualcherum non esse alium a ualtero Burgundione, de quo Adelmanus in Rhythm. Querebatur ualcherus quod immutasset cathedram et Leodium Gozechinus deseruisset: cui, sed presertim aduersariis suis respondet, apologiam facti scribens. Post quam etiam excurrit ad deploranda prolixius mala sui temporis, que propter deprauatos mores et heresin potissimum Berengarii inuecta fuerant. Illud maxime ostendere nititur, posse quempiam deserere eos, a quibus parum uel nichil utilitatis exspectet. Hominem se prodit litterarum non ineruditum pro temporis illius conditione. Scripta est epistola paulo post mortem Henrici imperatoris et Luitboldi archiepiscopi qui obiit an. 1059.





GOZECHINI SCHOLASTICI EPISTOLA AD uALCHERUM ITIDEM SCHOLASTICUM, SUUM OLIM DISCIPULUM.



Premissa apologia, quod relicto Laodicensis cathedre magisterio, Moguntiam secesserit, mala sui temporis deplorat, ex Berengarii maxime peruersa doctrina consecuta.

 I. Unanimi suo fratri et filio uALCHERO, frater GOZECHINUS, in eo quod est esse, feliciter cesse. Retractatis multiplicibus, que mihi sepe ad nutum exhibuisti, beneuolentie impendiis, multiplex a me tibi, carissime, et habetur et refertur gratia; nec solum pro dulci, iucunda ac suaui ueterum recordatione, sed et pro festiua noui muneris exhibitione. Misisti enim mihi quem petebam librum, uidelicet opera digitorum tuorum, in quo plane ostendis quanti me facias, quamque id quod me uelle nosti, non in secundis habeas. Qui utique liber ita innouat cuncta que mihi antehac impendisti caritatis xenia, ac si ea secum gregatim reuehens mihi sistat presentia. Hunc ergo diu a te exspectatum ut primum uidi, ut in manibus accepi,  et articulos tuos, imo te ipsum in eo agnoui, et totus in nouam tui dilectionem penitus exarsi. ac si antehac expertum non dilexissem. Serio uero triumphat animus, quod rudes articulos tuos aliquando ipse manu mea ad scribendum direxerim, quodque male tornatos apices, ceteraque id genus que tenera peccat etas, super dorsum tuum cuderim, ut scilicet de arbuscula nostra putans superfluam  mergitum et foliorum luxuriem, postmodum de cremento et fructu eius gauderem. Quis enim plantat uineam, et de fructu eius non accipit? Ego uero sepenumero laboris mei dulcem messui fructum in his quibus a me plantatis et rigatis Deus dedit incrementum: a nullo tamen eorum tanta mihi affluxit fertilitas, quin semper a te cumulatior mihi arrideat bone frugis ubertas.

II. Et o utinam omnes utriusque auditorii nostri asseclas tales enutrissem! utinam uel unum talem senectutis mee baculum inter eos inuenire possem! sed heu! iuxta quod diuinum per prophetam conqueritur oraculum, hodie est filios enutrire et exaltare; ipsos autem preter admodum paucos, exaltantem se spernere. uiderint autem qui eiusmodi  sunt, ne pro contemptu bene monentis patris, a Patre patrum priuentur testamento eterne hereditatis.

III. Tu uero, mi carissime, fac quod cepisti, augmenta in maius et melius que a me bona accepisti, nec a tua unquam desinas innumerabili erga me benignitate, pro qua ab eo qui tibi me preposuit, eterna doneris hereditate. Hoc uero nec nouum  facis, nec preter solitum, si te mihi tam exhibes benignum: sed et cum adhuc sub scholari fleres ferula, eadem mihi seruiebas beneuolentia: et quod de te, ut de ceteris solus metus sufficeret extorquere, tu pre ceteris, ut in tali animante coniici poterat, magis hoc exhibebas ultronea bonitate; adeo ut totus de nutu oris mei penderes, nec quidquam de uerbis meis in terram cadere permitteres. Cumque te adhuc puerum ob huiusmodi diligere ceperim, et propter alia quedam signa uirtutis in te iam tum eminentia, factum est accessu etatis, ut spem honestiorem in dies de te captarem, considerans uim industrie tue ad obscuritatem lectionum, sagacitatem, uigilantiam, acumen alacris ingenii ad fugas subtilium rerum: adeo ut cum ceteri catecheseos  nostre auditores uerba magistri dictis uel scriptis nequiuerint equiparare; tu etiam totum magistrum in te uidereris transfundere. Unde et ego cum fratre tuo et cum ceteris amicis quibuscum oportebat gloriabar, speciale quoddam mihi accrescere in areola quam plantabam aromatum, scilicet inter adultos te sapientem puerum.

Iu. Ubi uero te adultum propter bonos mores et uite honestatem gaudebam sedulo mecum esse, quid te gratius, quid te amabilius mihi erat! nunquidnam aliquis, uel aliquid poterat interuenire, quod te apud me in secundis fecerit esse? Ac multarum quidem rerum atque hominum assiduitas satietatem afferre solet: te uero mihi domi forisque coniunctissimum consuetudo ipsa altius inserebat;  ut quotidie gratior recentiorque habereris. Et merito quidem. Nam te mihi in cunctis adeo exhihebas unanimem, ut non solum de successu meo gauderes, uerum et, si quando res nostras aduersa concussissent, tu multo acerbius multoque indignius atque ego, cuius intererat, tolerares. Eratque iam tum experiri quantum ualeas etiam consilio, dum modo profectibus nostris gnauiter annuendo, modo incommodis uiriliter obtinendo, res nostras sepe in melius reduxisti. Si quando uero ab exterioribus mihi non uacabat negotiis feriari, tu uices absentis magistri inter adiutorii nostri concelliones ita exsequebaris, ut queque uel legendo, uel disputando perplexe intricata, uel in theosophicis, uel in sophisticis occurrissent;  ea nodosus ipse sagaciter enodares, et de his ambigentibus ad uotum satisfaceres.

u. Cum hec et huiusmodi plura ita se habeant, possumne, oro, probitatem, industriam, benignitatem tuam, ceteraque id genus bone et circumspecte uite munia obliuione transmittere, teque, ne si uelim quidem, non amare? Ego uero ut prius in te puero preclaram indolem, ita nunc totis amplector uisceribus precanam adulte iuuentutis tue maturitatem; nec quidquam magis mihi dolet, quam quod dulcedinis tue priuatus fructu, uelut in quadam deserti solitudine mihi degere uideor. Non quia desint frequentissimi comites et karissimi assessores, sed eorum nullus, aut ualde rarus est, in quo caput, imo animum tam molliter reclinem. Proinde si fas esset,  et ratio pateretur, continuis pulsarem aures precibus diuine pietatis, si forte detur nostras admitti uoces intra sacrarium exauditionis: quatenus tandem aliquando eo loci nos componat, ubi tua uel aliorum quibus concreui, uel quos enutriui, benignitate, qua, dum uacabat, iucunde fruitus sum, adhuc frui liceat, sicut prius, et de uestro conuictu gloriari, sicut antiquitus.

uI. Licet enim aureum regni caput, nobilis uidelicet Moguntia, mellifluis ubertatis sue riuis, quibus undique affluit, liberali me aspergine perfundat, et in splendidissima sacri senatus sui corona non humili loco mihi curulem ponat; preter omnes tamen  angulus ille mihi ridet, quem mater Legia forti uirtutum robore nodosa indigenis  suis tam delectabilem, quam iucundum exhibet. Ipsa enim, ut nosti, ex occidua sui parte, non subditis collium cliuis clementer erecta, geminoque publici montis reflexu, qui in dorso non multum audaci, quatuor regularis uite gestat greges; ipsius, inquam, gemino reflexu molliter situata, sicut gallina pullos suos, ita hec filios suos sub alas colligit, fouet et nutrit, et ad omne quod ciuile sit, et moribus conducat, informat et instruit: nec quidquam patitur deesse, quod uel copiam regere, uel inopiam possit temperare. Allubescit quoque et alluit ad loci munimentum et copie supplementum non subitis allapsibus bicornis Mosa, fluminibus nostre Belgie non immerito preferenda: que non solum ciuibus, sed et indigenis terre piscium copia fluit dapsilis,  uariis mercium commeatibus habilis, omnique prorsus commoditatum genere conducibilis, excepto  quod si quando in conuiuium deorum cum nubigenis amnibus fratribus suis, cumque Aeolo rege, et uentis suis intra palatium Iunonis adciscitur, dum longis laboribus exhausta, solito uberius Aeolo propinante, niues uel imbres adhibens inebriata reuertitur; collectis influentiam sibi fluuiorum copiis, uelut contracto exercitu, per regionem circum circa lymphato cursu debacchatur, queque sibi obuia proterit et populatur; nocturna piscatorum furta, que illis impune cessisse sepe dequesta est, prohibens punit; sata que auidi agricole, littoris uirectis audaci  sulco uiolatis, ubi ipsa uellet meridiari, insperserant, eluit et prostrat. Nos quoque indignata littoreis aquatilis aule sue atriis placito uicinius insedisse, et calones nostros eam sepius inquietare, domos nostras non supplex ingreditur; omnibusque expulsis, nichil deprecata, uiolenter hospitatur. Et quia sepius ac familiarius inimico sibi numini supplicamus, larem familiarem discruciatis excludit; omnesque sibi inuisi numinis reliquias, etiam fauillam et cinerem, eluens exstinguit: donec patientia nostra uix tandem satiata, dum ei non resistimus quia non ualemus, alueum suum uix demum placata repetit; et nuda nimis relinquens uestigia, in sua se palatia recipit. Habent quoque suburbana nostra undique uersum suaue olentes hortos olerum, et  dulce rubentes lucos arborum, scilicet uineis nostris brachiis aliis habilioribus sibi regionibus intendens, suprema uitium putamina et paucos inspergens thyrsos, extremam imposuit manum. His et huiusmodi multis commoditatibus Legia nostra ubertim ditata, adhuc habet multo potiora, hisque longe longeque preeminentia. Denique ipsa flos Gallie tripartite, et altera Athene nobiliter liberalium disciplinarum floret studiis, et  egregie pollet obseruantia diuine religionis, adeo  ut, quantum ad litterarum studia, nichil de Platonis expetas academia; quantum uero ad cultum religionis, nichil de Leonis desideres Roma.

uII. Inde ergo undique uersum Christi bonum  spargens odorem, plurimam ad se gregatim confluam allicit et recipit multitudinem: quorum nemo se adhuc ei applicuit, qui non profecerit in mellus, nisi ipse sibi nimis obdormiuit. Cum ergo nostrum sit tale Leogium, quicunque ei derogat, quicunque cognitum non amat, ut rustice loquar, habeat Dei odium. Inde est, carissime, quod continuis huc uotis ruo: et licet alibi degam, animo tamen ibi tecum habito.

uIII. At uero forsitan me insimulas leuitatis, quasi bene uiuendi, imo uacandi et gloriandi locum queram; quod utique est animi uanitantis: acideque redarguis, quod uelut ex desiderii affectu, modo situm, amenitatem, affluentiam et sapientiam tantopere nostri extollam Leogii, cui aliquando Moguntinam  preferens gloriam, dederim libellum repudii: quodque tanta fluitem animi inconstantia, ut modo Leogii positus suspirem Moguntiam; modo Moguntie satus animo Leogium recurram. Adhibes quoque tibi patrocinium Flacci, ut ulcus quod tibi uideris secare, tanto asperius satirico sale ualeat infricari:

Celum, inquit, non animum mutant qui trans mare currunt.
Item:

In culpa est animus, qui se non effugit unquam.
Noui, carissime, te nichil sinistrum contra me moliri, nec idcirco te mihi ad resistendum opposui:  sed noui canes illos, qui clandestino morsu semper parati sunt alienam uitam discutiendo rodere, suam uero flagitiis obuolutam in ceno uitiorum uolutare. Hos mihi post tergum derogantes sub persona tua, uelut in faciem resistentes, mihi oppono: his sub tuo nomine, de quo nichil sinistrum suspicor, respondere paro: ut arguta cauillantium inuectione displosa, dissolutum sit quidquid unquam in me arcus liuoris super his iaculatus est, et eneruatum quidquid serpentinus odii sibilus amarius in me cauillatus est. Unum autem uerbum, et pro omnibus unum, hoc est, cuius per omnis huius tomi areolas semper meminisse debes, scilicet ut quidquid in hoc uelut conflictu laute, lepide, amabiliter dictum sit, applices tibi: quidquid uero dure, acide, mordaciter  inspersum sit, aduerse detrahentium reputes parti.

IX. uideo, frater, uideo quisquis es quem sub amici persona mihi opposui, quem sub aduocati scena figmenti ex aduerso dicere feci: uideo, inquam, quod ancipiti me gladio impetis, ac duplici mecum telo congrederis: in altero quidem leuitatis inconstantiam arguere paratus, in altero uero pertinaciam in uitiis confodere animatus. Attentius ergo uidendum est, quia in me subtili criticorum lance uteris, quid ad singula responderi conueniat obiectis. Ergo arguis in me leuitatem uanitantis animi, qui uelut hac illac fluitans uacare desideret, et gloriari, pro eo quod Leogium nostrum tantopere laudauerim, meque ibidem cum necessariis meis libenter  uiuere dixerim, quod quidem iniuria facere, nec equi bonique ducere uideris, sed commoda nostra obliquo inuidie oculo limare, et cynico detractionis morsu uenenare contendis. Nunquid nam diuersis locis et temporibus melioris uite rationem colligere, uelut uariis litterarum studiis et disciplinarum experientia, liquidum scientie mel stipare adscribis leuitati? Num in melius uelle proficere deputas uanitati? Nunquidnam e diuersis locis salubres petuntur et aque et herbe, que suapte ui ualeant queque morbida sanare? Nonne duodecim sunt hore diei nonne ordinate dispositum est quid sit agendum mane, quid antemeridianis, quid postmeridianis horis, quid uespere? Sed iam heu! matutinum, in quo erat letitia, transiit; et uesperam, in quo  demorabitur fletus, aduenit. Iam posuit Dominus flumina in desertum, et fontes aquarum in sitim; terram fructiferam in salsuginem, et cetera. Et quid de reliquo faciendum est in hac rerum sentina, ubi cunctis que a Patribus ad nos demanarunt, et studiis et disciplinis tantopere reclamant mores et tempora? Num ideo, ut tu desipis, a bonis est desistendum, et nundinis insistendum, ut obliti quid deceat, quid non, Itacensis Ulyssei uitiosum fiamus remigium? Nonne magis oportet quemuis, qui quidem uir fiet, ut semper deteriora uitans, id appetat, unde se ipso semper melior fiat? Tam uero abest ut hec sint animi uanitantis ut sint etiam animi ad postes ostii sapientie mane uigilantis;  et hoc de fratre sentire uel dicere, sit inuidie et odii malignantis.

X. Quod autem hostili me premens telo, dicis, quid mihi et Leogio? quod olim insolenter deserens turpi notarim elogio; cuique Moguntinam preferens gloriam, ceu uilem reputauerim scoriam, certe nimis a ueritatis tramite aberrasti, uel potius totus ueritate excidisti. Dicdum, queso, tu qui sub ouino uellere lupino ritu latras, e duobus alteri prefertur, qui postulat, an qui postulatur? Quid respondere hesitas? num tibi laqueum tendi putas? Ergo taces? satis concedis illum preferri, quem constat ab altero postulari. Dic ergo, nunquid elogium [id est iniuriam] intuli. Legie, quando eligit ut propter me rogaretur a se ditiore; exaltata autem Legia, dum uel inuitatus,  uel iussus a summis aurei illius seculi uiris, ueni Moguntiam? Numnam matri Legie feci repulsam? nunquid eam insolenter spreui, quam uelut matrem beneuolentie amplexibus strictam nunquam deserui? Profecto non, ut cornicaris, dedi ei libellum repudii, sed decorem tripudii: non elogii notam, sed honoris coronam: quando per os meum eructauit cor eius uerbum bonum; quando contuli in thesauros huius affluentie, quod accepi in thesauris illius sapientie. Nec unquam hodie effugies, etiam si alter sies Protheus, donec ueris uictus fatearis, quod nichil quidquam obsit cum ratione loci mutatio, tantum de bono nichil mutetur proposito: quamque sapientem oportet omnes uite rationes pro loco et tempore metiri, nec iuxta leuiculum Diogenem  omnia in medio haberi.

XI. Quod autem de Flacco tuo ad uitii notam mihi inuris, siue peticum illud, siue philosophicum sit, satis sui auctoris struit argumento, ad id quod astruendum instituit, non tamen ut proposuit, ita est necessarium: quia qui trans mare currunt, sicut celum, ita mutare possunt et animam, u. G. si quis idiota et insulsus Athenas pergat uel nauiget, ibique doctrine sale inspersus, stultitiam sapientia commutet. Illud autem sequens, ubi de loci uel celi mutatione tacuit, et animum redarguit, magis facit ad rationem; nichil ad bene uiuendum, uel prodesse uel obesse loci, nisi certa mutationum ratione; quin potius ualde culpandus est animus, qui se nunquam effugit talem, qualis iacet in corruptela et  ceno uitiorum, et per arctam moralis discipline semitam ad seipsum non confugit talem, qualis effici potest in schola uirtutum. At uero non est modo nostri otii uel operis exquisitius prosequi quid de his argumentando elici possit: hoc interim, si placet, relinquamus eis quorum tota natio, tota ratio garrulitate procaci concertando, sophisticis cauillationibus totum discendi uel dicendi otium operamque insumit.

XII. Habemus autem antiquiora his que ad hanc rationem faciunt argumenta, quibus probetur, quid uel patria uel locus aliquis ad bene uiuendum sapienti nichil conferat uel auferat: quin potius ipsa sibi uirtus ad bonam beatamque uitam usquequaque  sufficiat. Denique Teucer, inhibito sibi sine patre reditu, cum Salamina patrem auersaretur, et a sociis Patriam suspirantibus ubinam uellet degere rogaretur: Patria, inquit, cuiusque est, ubicunque bene est. Quo quid acutius ad hanc qua de agitur, uite rationem dici possit non uideo, si bene esse suo accipiat modo. Socrates quoque rogatus cuiacem se esse fateretur? mundanum esse se respondit, id est, non unius alicuius loci, et incolam et ciuem esse totius mundi. Hoc uerbo designans, quod ubicunque esset, nichil de uirtutis proposito mutans, idem esset; quodque cum omnibus qui in toto mundo ratione uterentur, communem uite municipatum haberet. Philosophi quoque nobilissimi, sicut in ueteris monimentis legimus, Zenocrates, Crantor, et Chrysippus,  Aristoles, Carneades et Panetius, aliique innumeri, nullum certe habitationis locum sibi ad bene uiuendum elegerunt: sed semel gressi ad inuestigandam toto fugientem orbe sapientiam, nunquam domum reuerterunt. Talis est uita perfecti consummatique sapientis, quem quocunque res cedat, non in Phalaridis tauro uel carnificina, quem a constantie grauitate, a propositi rigore nullus unquam deflectit locus; cui totus mundus ad bene beateque uiuendum unus est locus. Sed quorsum ista? scilicet ut arguens refellatur, uideatque locum uel insessum uel mutatum, sapienti nichil obesse, cuius propositum est ubiuis locorum in constantia uirtutis eumdem esse.

XIII. Sed quid nobis hec peregrina? Scilicet  apostoli, quos de mundo elegit qui mundum fecit, primum sub celesti magistro in schola ueritatis uiue uocis auditu eruditi, dein ut radii ueri Solis emissi ad illuminandum, et ut sal terre dispersi ad purgandum et condiendum, non patriam uel locum, non agrum uel domum, non quidquam quod mundi esset sibi proprium duxerunt, sed saluandis animabus primo durissimum predicandi laborem etiam in frigore et inedia uanisque periculis impenderunt: dein exemplo Magistri, qua caritate maiorem nemo habet, animam suam pro fratribus posuerunt. Omnis autem beata illa posteritas, que ex hac Patrum spirituali generatione descendit, populus scilicet acquisitionis, qui testamento sanguinis Christi in Isreliticam dignitatem adoptatus, in genus electum  et regale sacerdotium Domino eligente successit; omnes, inquam, isti eamdem uite uiam, licet sub uaria graduum et officiorum distinctione ingressi, quia in terra aliena, non que sua essent, sed que aliorum laborauerunt; quia non habentes hic manentem ciuitatem, futuram inquisierunt: ideo in ueram repromissionis terram filiorum Isrel, ab eo qui ascendens captiuam duxit captiuitatem, feliciter transmigrati, facti sunt ibi ciues sanctorum et domestici Dei.

XIu. Neque uero arbitreris, me aut ignorantie cecitate, aut obliuionis caligine obrutum, ordinatas Christiane militie phalangas preterire, aut eis petulanti uagantis licentie arrogantia preiudicium  inferre, que uidelicet intrantibus noue Hierusalem, tam se ipsis quam infirmioribus Ecclesie membris armatura Dei protegendis excubare uidentur et regularis uite rationem, seu militaris uigilie stationem demigrando mutare prohibentur. Nouimus enim diuinis Patrum edictis cautum esse, ne quis, nisi recta ratione, ad alia demigret, ne quis alienum clericum sollicitet: nichilominus etiam scimus libere permissum, si qua Ecclesia in diuersis graduum et officiorum functionibus minus plenos habeat, ab alia Ecclesia cui talium copia est, non negandum petens accipiat. Graduum, inquam, uelut si de alia Ecclesia sibi petat ordinari episcopum aut presbyterum: officiorum, uelut si sibi petat institui regularem prelatum aut litterarum magistrum.  Scimus quoque in eisdem spiritualis uite gregibus alios esse, quibus contemplatiue dulcedinis felix patet otium: alios, quibus in lucrandis animabus actiue dispensationis euangelicum iniungitur negotium: quorum alii circuli, alii uectes, alii uectores facti, nouam testamenti arcam portant, donec eam in eterna sistant uita, in laudem et gloriam omnipotentis Dei. Hec est illa graduum et officiorum distinctio, et bonorum operum que in his geruntur splendor, quem uidebat propheta in ornatu regine, que in uestitu deaurato assistens a dextris sponsi regis, fulget circumdata uarietate. Hanc eamdem distinctionem idem propheta in enigmate speculabatur, quando miratus admirabile nomen Domini in uniuersa terra, pro eo quod super  celos eleuata esset eius magnificentia: miratus, inquam, filium hominis paulo minus ab angelis minoratum, et propter passionem mortis in consessu Patris gloria et honore coronatum: Omnia, inquit, subiecisti sub pedibus eius, oues, boues, pecora campi, uolucres celi, pisces maris. O beatus ille qui talia uidebat! beata et sanctorum Ecclesia, quam, et cui, et in qua talia preuidebat! Ibi enim sub pedibus Christi discretas uidebat pias uolucres celi ab his que obunco auaritie rostro, recuruo rapacitatis ungue mitiores alites in ere deuorant: ab his quoque, que ad hoc innatant aquis, ut in profunda cupiditatum demerse, hiantem auaritie ingluuiem rapaci miserorum piscium captura pascant. Ab his, inquam, discrete sunt mites ille  uolucres celi, que picturatis bonorum operum uestite plumis, habentes etiam uirtutum pennas et duplices caritatis alas, quasi columbe uolant ad fenestras suas. Ibi etiam sunt stelle celi, quas Abraham in promissione accepit: Multiplicabo, inquit, semen tuum sicut stellas celi, et uelut arenam maris. He stelle puritate uite lucidissime splendent in celo, sicut Ecclesie uerbis radiantes, exemplis rutilantes.

Xu. Sed quid nobis ad uolucres? quid nos ad stellas celi? Nos enim sumus miseri pisces maris, nos sumus arena maris, nos fluctibus seculi ut arena contundimur; nos estibus mundane incertitudinis, ut uagi pisces circumferimur. Et que est  nostri ad pias uolucres celi comparatio? que ad lucidas stellas collatio? certe ea que est nichili ad aliquid, si tamen ratio patiatur, ut hoc comparatio dici possit. O utinam in aliqua spirituali lacuna procul a tempestatibus conquiescamus! utinam sub aliquo uiue rupis abscondito delitescamus, ubi uenti fortune uires suas exserere, et nos ludibrium suum nequeant facere! Hanc ergo quietis lacunam et uiue rupis latibulum, nostram mihi eligerem et optarem Legiam, nisi tu tam aspero Flacci tui sale defricares leuitatem meam. Eligerem, inquam, studiorum nutricem Legiam, fontem utique subtilium ingeniorum, et diuine sapientie feracem locum, utpote ciuitatem quam digitus Dei multiplici distinxit gratia, queque sui similes uiros dono Dei semper est  editura. Sed quid dixi? quasi ipsa mea laude indigeat et non per se satis emineat. Non enim indiget alicuius laude adumbrari, uel in commentitiam effigiem beate ciuitatis alicuius sermone picturari: quia uere uiua ciuitas est, et beatus locus, diuine religionis uiuens institutis et legibus. Cum ergo angustum matris et nutricis nostre caput niue candidius albeat reuerendis antique sapientie cunis, cumque trito gestet in uertice splendidum diadema diuine religionis: fulgeat quoque auro tectis insignium gestorum cycladibus, et tota sit desiderabilis undique uirtutum circumamicta uarietatibus: sanusne sis, si suadeas ut umbram alarum eius non requiram? quod tantidem est, ac si hortere, ut eam odio habeam. Numnam ut eius solus  potiaris, solus communibus fruare commodis et gaudiis? Sed absit hoc a modestia et probitate tua; absit ut hoc unquam de te quem tantisper norim, credat anima mea. Tam uero abest, ut a me odio habeatur, ut etiam si prohibeat, uehementissime dirigatur.

XuI. Nec hoc dico, quin uber colonia, quam inhabito, paterna mihi uiscera, et materna exhibeat ubera: sed autem tecum ludo, aut opto quod uellem, si ita sine honoris preiudicio fieri concedat Dei gratia: nec mihi debes ad uitium reputare, quod apud prestantes uiros, dum res ita poposcit, constat non insolitum fuisse. Namque plena est exemplorum uetustas, plena et moderne etatis nouitas, quanti quique illustres uiri certa ratione loca  demutauerint; nec loca ipsa, sed quid inibi moribus eorum oberat, deuitarint; aut certe, ut multis ad salutem prodessent, ad alia demigrarint. Abraham quippe et filii eius patriarche non tot loca mutauissent, non tot puteos aquam uiuam querentes fodissent, si in uno aliquo loco cuncta bona uite sue congruentia reperissent. Iacob quoque, nichilo minus uates quam patriarcha, nunquam in animabus septuaginta  ad Aegyptiam descendisset primo ubertatem, postea seruitutem, nisi canineam fugeret famem. Ioseph quoque bis uenditus ab inuidis fratribus bene locum mutauit, qui in tempore angustie multis ad uitam profuit. Qui uidelicet uir primo uirga tentationis  eruditus, et camino tribulationum ad purum excoctus, inde in dominum Aegypti excreuit, unde dorsum patientie sub oneribus et manus obedientie in cophino seruituti subegit.

XuII. Possem innumera eiusmodi ad medium deducere, nisi castigato tibi crederem ista sufficere. His ergo Flacco tu cum celo et animo suo castigatius sit responsum, quam se copia suggerit, ne de cetero alicuius propositum tam improuide carpserit. Excute ergo de manibus cum celo suo Flaccum tuum, et psalterium arripe meum. Quod si non uis, sine riuali solus ama et habe illum: satis autem inexpugnabilium luce rationum superius probatum uidetur. Tamen si Flaccus tuus taceat, quin bene uiuendi locus est, ubicunque sis, et si te  animus non deficit, equus est etiam salubris.

XuIII. At attamen licet uagando et uacando bene uiuendi querere locum, e sacrario sapientum uiperas eccephalorum eliminet regula rationis; tamen permagni refert uidere, quibuscum diuerseris. Non recordaris quid laboranti prophete diuinum dicat oraculum? Fili, inquit, hominis, increduli et peruersores sunt tecum, et cum scorpionibus habitas. Num te preterit genuina scorpionum malitia, qui non dente mordent, non lingua inficiunt, non ore uenenantur, sed tantum nocent cauda? Hos quippe scorpiones notabat Psalmista cum dicebat: Detrahentem secreto proximo suo, hunc persequebar. Item: Qui loquuntur pacem cum proximo, etc., quos quantum ipse omnesque sancti uiri semper exsecrati  sint, subdendo aperit: Da illis secundum opera ipsorum, et cetera que sequuntur.

XIX. Ecce iterum me peruicaciter premens adiicis: Nunquidnam cidem Prophete mandat idem oraculum, locum uel animum fugiendo matare, at non potius ad corrigendos peruersores et euenenandos scorpiones, etiam usque ad sanguinem resistere? Nonne idem Propheta uincula, famem, lacum cenosum pertulit, ceteraque id genus plura, que a principio semper piis malignantium peruersitas intulit? Utique, frater, ita est: et tamen non modo hominibus, sed etiam uiris supra uires est semper in procincta esse, nunquam animum ad diuine contemplationis dulcedinem remittere: iugiter tumultuosis  assultibus percelli, nunquam interne dulcedinis quiete foueri. Nunc iterum antiqui illius Musonii dicto, uelut hostili armaris telo, dicens: Animum remittere, amittere est; et Christiano theologi nostri muniris clypeo:

Nunquam bella bonis, nunquam discrimina desunt.
Ad hec ego: Animum, inquam, in delicias uoluptatesque resoluere, et posthabitis iis que ad salutem anime operantur et protegunt, in terrena desideria remittere, uere amittere est. uerum animus a secularium tumultu, quantum homini uacat, feriatus, si nubes curarum, si uentos imbresque detrahentium linguarum, si tempestates et turbines falsorum fratrum in altum se attollens transcendat, et a districto rigore militaris discipline remissus, in illam  placidissimam et lucidissimam diuine contemplationis quietem se totum resoluat: ita uere non amittitur, sed potius retinetur, uel  tunc demum uiuere uidetur. Quod autem noster ait Theologus, semper Christiano esse pugnandum, nichil unde uel ausim uel queam diffingere; sed tamen salua uirtutis constantia liceat dicere, satis superque esse laboris, si a foris in falsis fratribus bella et seditiones cessent, interius uero nostri conatus uires contra antiqui hostis tentamenta decertent, donec his armatura Dei superatis et expugnatis, donante Christo accipiamus quietem pacis perpetue

XX. Adhuc peruicacius agens dicis, semper in Christiane militie castris utrumque pugnandi genus  sudauisse et Augustinum, Ambrosium, Athanasium innumerosque note frontis Patres, et exterius contra apostolos et discipulos Satane, et interius contra spiritualia nequitie usque ad uictorie coronam fortiter dimicasse. Assentior quidem, frater, his que tum uere, tum curiose argumentaris. Mihi tamen non satis recte omnem electorum Ecclesiam in hoc pugne studio concludere uideris. Nam et de fastis et chronicis, imo si de authenticis scripturarum monimentis Deo militantium colligas annales, certe tam theoreticis, quam practicis, hoc est tam otiosis quam negotiosis uirtutibus, eos Deo placuisse inuenies. Et ut pauca de his in argumentum fidei compendio perstringam, considera sub umbra legis Iosue, Gedeon, Dauid, et coronam Machabeorum;  dein Moysen, et Aaron, Eliam, et Eliseum, et prophetarum chorum. Ad summam nota quod Paulus de iisdem antiquis Patribus dicat: Sancti, inquit, per fidem uicerunt regna, et cetera que sequuntur usque circuierunt in meliotis, et in solitudinibus errantes; et tandem omnibus enumeratis concludit dicens: Et hi omnes testimonio fidei probati inuenti sunt. His et huiusmodi, si diligentiam considerationis adhibeas, uidebis certe patriarchas quidem practice negotiis instantissime occupatos; prophetas uero contemplatiue quieti serena mente feriatos. Quomodo enim aliter, uel isti salutem gentis sue forti manu propugnarent, uel illi sereno mentis oculo beatas uisiones uiderent? Nec hec dico, quin in utroque ordine fuerint plures utriusque propositi:  sed hec tamen adscribitur generalis distinctio utrique ordini. Transacta autem ueteris Testamenti nocte, in cuius firmamento memorati Patres uelut clarissime lucebant stelle, ubi illuxit dies quam fecit Dominus, et ortus est Sol iustitie Christus iehsu, uide Barionam Petrum, et uas electionis Paulum usque ad martyrii coronam in acie perstitisse: Ioannem uero angelice uirginitatis theologum, et Lucam Euangelii conseruum, quorum alter primo contra bestiam Domitianum aliosque antichristos fortiter decertauit; dein uero sopitis earumdem bestiarum furoribus, theologie otio uacans, et in ipso diuinitatis arcano Euangelii calamum tingens, in pace consenuit. Lucas autem cum peripatetico Paulo aliisque Euangelii ueredariis, primo circumquaque desudauit: dein in  theologie otium se conferens, et sacram incarnati uerbi historiam texens, beato fine in pace obdormiuit. uide dehinc quos memoras, Augustinos et Ambrosios, ut uere asseris utroque pugnandi modo in acie feliciter perstitisse. E diuerso autem attende Paulos et Antonios aliosque innumeros Christi crucifixos pene ab exteriori turbine uixisse feriatos; atque etiam ipsa interioris pugne certamina, adiuuante gratia Christi, post tergum misisse, et iam quasi in celestibus ei conregnare qui dicebat: Nostra conuersatio in celis est.

XXI. Nec solum theologi euangelice lucis irradiati claritate, uerum et priores philosophi et heres quamplurimi gentilibus obuoluti tenebris, nondum  exorto Sole iustitie, et negotiosis et otiosis uirtutibus, quas partim nature beneficio, partim liberalium disciplinarum studio assecuti sunt, uitam suam in illo suo honesto et utili solertissime exercuerunt: quando alii eorum uel artis militie stipendiis deuincti, uel publicis administrationibus perfuncti, domi forisque grauiter agendo, terra marique fortiter pugnando, celebre nomen sibi perpetuo, ut putabatur, propagarunt. Alii uero uel emeritis laboribus nobili otio donati, uel etiam in otium quod elegerant odio secularium, se conferentes, uel scribendo, uel disputando iuxta sibi ac reipublice consuluerunt.

XXII. Quod si, ut argumentosus es, etiam nunc premissis pugnacius contendis refragari, succenturiatis  cincta sententiis aderit ipsa ueritas, nec suis desinet partibus suffragari, et ut uerius testatiusque sit quod asseueramus, adducet nobis in presidium fidei de consilio utriusque Testamenti personas, de altero quidem Rachelem et Liam, de altero autem Martham et Mariam. Sed quorsum hec omnia? profecto, ut patenter aduertas, sicut premissum est, semper et otiosis et negotiosis uirtutibus electos suos Deo complacuisse, nec alterutram partem unquam alteri preiudicasse. Quia sicut acceptat Deus quod practice laboratur, ita non excluditur ab eius beneplacito, quod suo tempore theorice sabbatizatur.

XXIII. Pape autem ut nodosus es, frater, ut fungino capite es, et totum te tegis! Iam enim  putabam te desiisse, et uel dicentis auctoritate, uel potius dictorum grauitate pressum, manus ueritati dedisse. Et ecce iterum clangis tuba, iterum perstrepis ad arma, iterum excusando impugnas animum, qui tantopere otium amplectitur et quietem, minitans segnitiem et socordiam, que se theorie pallio amicit, te, detracta pelle e latebra quam fouet, protracturum in lucem: recurrisque ad predictum prophetam dicens, quod corrigendis peruersoribus et euenenandis scorpionibus tanto impensius acriusque institisset, quanto furiosius eos ad repugnandum, et seipsum discerpendum animatos uidisset. Addis quoque pigritanti stimulum Flacci, quo ille satirico Damasippi sui perornatus  commento, in desidiam inuehitur dicens:

Inuidiam placare paras uirtute relicta.

XXIu. Contemnere, miser, uel medius proponis fortissimum illud constantie solamen, quod uas electionis et solidissima mens primitiue in electos persecutionis manu detegit dicens: Omnes qui uolunt in Christo pie uiuere, persecutionem patientur. Et: Non coronabitur, nisi qui legitime certauerit. Adhibes quoque preterea certanti scutum diuine protectionis, quo Dominus in propheta perduelles suos confortans dicit: Ne timeas a facie eorum, quia ego tecum sum ut eruam te, dicit Dominus.

XXu. Fateor quidem, carissime, uera sunt et ea que de crassa satirici Damasippi profers Minerua, ubi peticum figmentum philosophicum habet  argumentum; uel ea que de diuino producis oraculo, ubi sine nube figmenti, clara patet ueritas argumenti. uera, inquam, sunt, et omnino idonea, non tamen omnino efficacia ad persuadendum, quando animus irreuocabili tenore ab his diuersum eligit propositum. Didicisti cum Tullio docente oratoris officium et finem: officium quidem, apte ad persuadendum dicere; finem uero, persuadere dictione. Horum ergo alterum optime affers, dum apte ad persuadendum dicis: alterum uero minime, quia dum persuadere dictione minime uales, fine excidis. Nosti autem quod tanti estimatur officium, nisi fine suo, id est effectu potiatur, quanti est satio, si nunquam metatur. Proinde apte de labore dicens, officio recte fungeris; sed dum quietem  et otium eligenti persuadere non potes, ut supra dictum est, fine excidis. Quis enim hodie otium negotio non preterat, quando, si labores in uacuum cadat; si cesses, tantidem ualeat? Quis enim non temperet a labore, ubi negato etiam eo de quo conuenisti denario, minimum laboranti, plurimum conferat otianti, siquidem otio bene utatur? Quis autem, nisi mente captus, tali pergat tempestate supra spinas serere, ubi mala terra tribulis genuine peruersitatis horrens salubrem cultoris manum, et bonum uerbi semen spernit admittere? Felix utique terra, in qua per uerbum hominis seminatur uerbum Dei, que celestibus rigata et compluta docentium nubibus, centuplum reddit fructum ad horrea Domini Dei sui Extra terra  illa ferrea merito celum habet eneum, que accepto semine non fecundata germine, quidquid spinarum et zizaniorum generat, in tempore messis alligatis fasciculis mittitur in ignem eternum. Denique tali terre et tali uinee cultoribus non respondenti Paterfamilias merito iratus per prophetam minatur dicens: Non putabitur, nec fodietur, et nubibus mandabo ne pluant super eam imbrem; scilicet eos quos secundum propositum predestinationis preuidit damnatum iri, hoc uerbo secernens ab his, quos presciuit et predestinauit conformes fieri imaginis Filii sui. Inde etiam, ut arbitror, legislator et prophetarum Dominus in suo, de quo tota lex pendet et prophete, Euangelio  loquitur dicens: Nolite sanctum dare canibus, neque margaritas mittatis ante porcos. Quo utique uerbo damnandos secreuit a saluandis, ne surdis predicando in uacuum cedat pia sollicitudo laborantis.

XXuI. Iam tandem, carissime, fateris, ut arbitror, me tali temporis articulo mihi tibique, et piis omnibus, nec frustra, nec otiose exoptasse otium: quippe quando nec honesto, nec utili, uel certe  saluti non respondet negotium. Unde, ut arbitror, ueris uictus, et quietis illecebra ductus in nostram cedis coloniam, nec ultra, si sapis, infensor otii contra defensorem insinues querelam. Ut autem pernoueris quod nunc huic tomo maxime in causa est, mihi quidem optabile requiro otium, utpote qui longe longeque ultra  legitime missionis metam emeritis milito stipendiis: tibi uero, licet adhuc succulento et uiridi, et piis omnibus, tantidem, quia timeo, uel certe uideo quod in laborando frustra uoluitis rotam natiuitatis. Quare autem frustra, quia superius abunde est expressum, castigate disputationi idem repetere superfluum est. Nosti preterea quod leuite ex mandato legis a XXu annis et supra iubentur ministrare; a quinquagesimo uero, qui et Iubileus est et mysticis celeberrimus sacramentis, custodes uasorum fore. Maturius autem lege militarium sanctionum tirones scribuntur ad militiam; eamdem tamen, quam et illi, legitime missionis habent metam. Cathedra quoque scholaris magisterii et iuxta metam militaris discipline in auditorium catecheseos  habet ianuam institutionis, sed longe maturius absoluitur exitu necessarie missionis. Cuius laboris tempus, quia nichil difficilius sub sole geritur, uel quod magis operarii sui uires exhauriat, a sapientibus prefinitum est septenne, nisi de cetero is qui preest, auctoritate presideat, non labore. Omnes itaque has metas, partim tu, carissime, ex toto, ego iamdudum, transegimus, et adhuc gemimus sub fasce, adhuc in eodem desudamus labore; et nulla nobis adhuc arrisit gratia emeriti honoris, que ex equo compenset uicem tanti laboris. Non est, preter admodum paucos, qui opus illud retractet, non est qui recogitet. Liberales enim discipline mimis et histrionibus posthabentur, et pene per tabernas mendicare uidentur, pecunia illa super . . . . .  philosophantur, mammona super reges et tetrarchas omnibus dominatur. Ad summam, omnia uirtutis premia feralis possidet auaritia, et in regno pecunie ambitio sua taxat mercimonia. Quid de tantillis nobis credamus futurum, ubi lapides sanctuarii dispersi sunt in capite omnium platearum? Que uero sperari uel concupisci potest, aut dignitatum ministratio, aut spiritualium uasorum custodia, ubi non uasa misericordie preparata in gloriam, sed ubique uidentur uasa ire apta in interitum, a uasis craterarum usque ad omne uas musicorum?

XXuII. Ex eadem itaque toxicata auaritie radice, et ex hoc pestifero zizaniorum semine, mala orta est et quotidie in peius pullulat exitialis morum et  discipline iactura, adeo ut in nullo regularis officii regimine liceat uti solemni maiorum censura uel ferula: sed si tortuosis uitiorum anfractibus manum in uirga directionis stimulo represseris, continuo pro maioribus quidem aut multitudo similium propugnatrix, aut pecunia defensatrix accedat: pro minoribus uero aut immatura libertas, aut allatis pedibus fuga liberatrix intercedat. Sed de maioribus silere prestiterit: ueritas enim odium parit. At uero hi qui adhuc sub scholari ferula erudiendi essent, quia ignauie, socordie et deo suo uentri manus dederunt, dum instrui refugiunt ad grauitatem moralis discipline, ut leuis palea circumferuntur omni uento doctrine, et, iuxta eumdem Apostolum, sanam doctrinam non sustinentes, sed ad sua desideria  coaceruantes sibi magistros, prurientes auribus, uanis et pestiferis inseruiunt uocum uel questionum nouitatibus: et qui adhuc nudum et molle lutum in rota discipline artifici pollice et uehementi torno formari deberent in uasa glorie, ab inde in externa fugitando resilientes, deformantur in uasa contumelie. Qui etiamsi aliquid extreme uel garrule cuiusdam scientie colligant per eruditoria, quasi uagi palantesque nullo contenti discursant. Quia de moribus extrema, uel nulla questio est, reuersi ad suos, excusso ab indomita ceruice timoris iugo, et disrupto discipline freno, seipsos perdite uiuendo, alios fermento malitie corrumpendo, totos rapiunt in preceps.

XXuIII. Quidam uero facti sue cuiusdam institutionis  pseudomagistri, dum certum ignorant presepe, nec in sua que non habent, se possunt recipere, hac illac per uillas pagosque urbesque circumcursant, nouas Psalterii, Pauli, Apocalypsis lectiones tradunt, iuuentutem nouorum cupidam, leuitatis pedissequam, discipline refugam, post se per uoluptatum decliuia trahunt: reuerentiam discipline, subiectionem obedientie, obseruantiam religionis, postremo omnia regularis uite munia perditissima morum corruptione confundunt.

XXIX. Et ne forte me putes in huiusmodi derogantis lingue tela dirigere, et nouorum, imo meliorum suggillationem inuidiose texere; non omnino credas uerbis meis, crede potius oculis et auribus tuis. uide, si placet, quam sane doctrine, quam  salubris discipline theologi de Turonensi emergant academia, cui presidet apostolus ille Satane Be rengarius. uide, inquam, quam pestilentes, imo lethiferi scorpiones et reguli de cauernis erumpant totius nostri temporis Babylonie; qui heresiarche sui musto ebrii, et ueneno delibuti, de sacris sacrilegas introducunt nouitates questionum, ad nichil utiles, nisi ad subuersionem audientium: quorum sermo ut cancer serpit; quia scientia, que inflat, non edificat, sed subuertit.

XXX. Isti de rebus sacrosanctis, de celestibus scilicet sacramentis, que sancti Patres, quoties ad ea se audebat tractatus eorum attollere, uidentes ea non solum sermonem, sed etiam humanam superare  rationem, et reuerenter, ut oportebat, attingebant; et, ubi opus erat, habentes clauim Dauid, subtili discretione aperiendi et claudendi, quantum ad sobrietatem sapientibus satis esset, ea catholice exponebant; de his, inquam, rebus et sacramentis et nouas et peregrinas cudunt a fide intelligentias; et ipsa sacramenta celestia, que in altari consecrantur, dicentes umbram esse non ueritatem  obnoxia contendunt uentri et secessui iuxta nature necessitatem, que scilicet nature dominus in federe humane reconciliationis omnipotentia sua sacramentum fecit, et Christiane anime escam spiritualem, unde in eternum uiuat, dedit. Isti eumdem agnum paschalem, qui eadem sacramenta in seipsum ineffabiliter  transformans nobis condidit et consecrauit, crudum uel coctum aqua, non assum igni comedunt, et quod eius residuum est, et semper erit , igni non comburunt. Isti improuidam simpliciorum fratrum facilitatem, et maxime curiosam discurrentium perfugarum leuitatem nouo quodam docendi lenocinio occupantes, primo ipsam Scripturarum superficiem, quasi planam ad septicolomnem sapientie domum ostendunt uiam, et rectam, uelut ad portum salutis, demonstrant semitam: deinde sophistice disputationis retibus captos, et carnalis scientie acumine hebetatos, per captiosos necessarie argumentationis  ducunt anfractus: donec extranea et a salute peregrina questionum nouitate pulchre ad perniciem instructos, una secum demergant in puteum interitus.

XXXI. Tales ergo quia non aduertunt, quod non humano aut seculi sensu in Dei rebus sit loquendum, quodque inuentum mel ad sufficientiam, non usque ad nauseam sit comedendum, dum sua freti sapientia nimium maiestatis profunda scrutantur, oppressi a gloria in errorum profunda precipitantur: et dum imprudenti carnalis sapientie audacia lippientes oculos animalis hominis, qui non percipit ea que Dei sunt, in uerum Solem defigere nituntur, ipsius inaccesse lucis radiis repercussi, in exteriores errorum tenebras proiiciuntur. Isti de diuinis  sacramentorum mysteriis, semper quidem reuerendis, nec unquam humano sensu aut ratione attingendis, dum impiis non timent contentionibus inseruire, nichil sano auditu dignum merentur diffinire: et dum nature terminos uolunt includere, et id quod totius rationalis creature rationem superat, humana ratione pergunt concludere, uere in lapidem offensionis et petram scandali impingunt: quia de piis sane doctrine uberibus pro lacte, butyrum aut sanguinem exprimere contendunt. Hanc mortiferi dogmatis pestem ab Ecclesia sua Christus iehsu radicitus euellat, priusquam modicum fermentum totam massam corrumpat.

XXXII. Cum ergo hoc toxico, insuper et multiformi  malitie et nequitie fermento tota undique fermentetur Ecclesia, nec usquam pene sinceritatis et ueritatis integrum seruetur azyma: cumque nemo pene sit qui contra hec uel ad uera bone uite instituta, uel taboret ipse, uel laborantem de uita mercede remuneret; et ob hoc ipsa que uix residua est, laborantium paucitas tedio uicta, a labore temperet: quis negotio non anteponat otium? quis inutili labori et clamori ad surdos non preferat quietem et silentium? Posui, inquit, ori meo custodiam cum consisteret peccator aduersum me: obmutui, et humiliatus sum, et silui a bonis. Et quid huiusmodi humiliatis et a bono silentibus agendum sit Ieremias docet dicens: Sedebit solitarius, et tacebit, quia leuauit se super se.

 XXXIII. Hec omnia sapienter despexit Herimannus Remensis, Drogo Parisiensis, Spirensis Huoremannus, Bauenbergensis Meinbardus, et preterea multi, et prestantes, et precipue auctoritatis uiri, qui, precisis speciebus, et abdicatis laboribus, stuciis ualefecerunt; et sapienti consilio usi, in theologie otium concesserunt. Ego uero quid facerem? cur non idem uite propositum de cetero eligerem? Ego uero ac lubens. Ad hoc enim etsi generalis piorum omnium querela uel causa me non urgeret, singularis tamen uite mee decursus, et rerum mearum prouentus me idem eligere satis moneret. uite namque decursus continuo laboris attritu effetas exhaurit, si que supersunt, corporis uires, et prematuras inspergit capiti niues: unde et maturum  mihi minatur exitium, nisi mature me conferam in quietem et otium. Prouentus autem rerum mearum, licet abunde expetendarum affluat copia, tamen maxime desiderabilium aporiatur inopia, eorum utique de aureo maiorum seculo prius audita, que felicioribus nostre memorie diebus ipse oculis meis uidi, scilicet fidem non fictam, et ueritatem integram; preceptum Domini in inuicem conseruare, iustitie et equitati nichil anteponere; nichil remittere de grauitate discipline et religionis, nichil admittere quod non esset publice utilitatis et honestatis; ceteraque id genus omnia, que in luteis humane nature cratibus auratis possunt mentes edificare, et in uasis fictilibus desiderabiles thesauros reponere. Hec sunt que melioribus nostre memorie  diebus me uidere, et his interesse serio gaudebam. Nunc uero quia pene ex toto defecerunt; non tam meam, quam communem defleo miseriam.

XXXIu. Et ut antiquiora, et ob hoc meliora se taceam tempora, et de his loquar que partim ipsi uidimus, partim recenter gesta fideli relatione didicimus; a diebus domini Notgeri nostre urbis episcopi, eorum pontificum qui ei contemporales in Ecclesia florebant precipui, usque ad hec queiam in miseria defluxerunt duo lustra, misericordia et ueritas obuiauerunt sibi, iustitia et pax osculate sunt. Nunc autem de terra sublata est, et iustitia in celum recessit, et repentino quodam fortune impetu, et monstruosa rerum perturbatione inuersa  et peruersa sunt omnia; et, ut breuiter dicam, omnia predictis contraria. Adeo ut si quis inter has seculi tempestates eodem rationis claro et eadem uia mandatorum, quasi celestium ductu siderum, uelit seipsum et sibi credita regere, ipsa turbidus uiolentia percussus cogatur ab incepto desistere. Quod quam horribile, quam monstri simile sit, nulli facile explicabile est. Legimus enim nobile illud prioris seculi aurum argento ceteris inferioris pretii metallis sensim et per temporum interualla degenerasse, nec tam subito sui coloris speciem amisisse. Nunc autem, ut premissum est, monstruosa et inaudita quadam rerum perturbatione, quasi in momento, a suo statu subuersa sunt omnia: nec pene  quisquam est, qui proprii ordinis uel officii seruet legitima: sed desiderabile illud nostri temporis aurum repentino quodam casu, non ut prius per temporum interualla, non in argentum uel cetera quantiuis pretii metalla, sed in stipulam et fenum, aut certe in fauillam et cinerem omnino redactum est. Ut enim cuncta que superius obiectis tuis respondendo dequestus sum, compendioso recolligam epilogo, postquam clarissima duo Ecclesie luminaria, que nimis sero Deus accendit, et nimis mature in abscondito faciei sue a conturbatione hominum abscondit, Henricum dico secundum imperatorem, et Liutboldum Moguntine sedis protopresulem, in quos aurei seculi fines cum maxima sui decoris specie deuenerunt: hec, inquam, clarissima duo  luminaria, postquam ab his tenebris ad ueram lucem, a qua etiam huc alluxerunt orbi terre, ut oramus et optamus, assumpta sunt; quidquid diuine religionis, quidquid equitatis et iustitie, quidquid liberalium studiorum, quidquid liberalis discipline ubique uigebat, sicut tunc temporis Ecclesia et uario uirtutum decore et multiplici liberalium litterarum propagine florebat, cum eis pariter sepulta, imo in celum recepta sunt: ita ut nichil eorum pene remanserit in terra preter admodum pauca, et hec ut umbre inanis uestigia.

XXXu. Namque in primis, hi qui in populo Dei magistratus et duces locum regiminis occupant, sine respectu Dei uidentis, sine metu hominis corrigentis, omnes pene que sua sunt querunt, non que  communiter et aliorum: quia non est timor Dei ante oculos eorum; et ideo contritio et infelicitas in uiis eorum. Et quomodo cognoscent uiam pacis, qui deuorant, inquit, plebem meam ut cibum panis? Quia uero non est qui hoc requirat, non est qui arguat, pro studiis diuinarum Scripturarum inualuerunt studia partium, pro grauitate et modestia religionis, gloria et gloriatio uane elationis: et dum diuitiis et honoribus gestiunt alter alterum preuenire, nec timent profanis mentibus odiis et contentionibus deseruire; nec quidquam pensi habent, cum tyrannidem potius quam regimen exerceant: ad quem exitum, imo exitium talia prouenire debeant? Hec autem maiestas et talis potestas, si quando sedeat pro tribunali, ut subiectorum  facta debeat examinare, et neglecta in oculo suo trabe de oculo alterius festucam eruere, auaritia comes in medio astans declamat querelas; exsudat causas, fas et nefas, sacra et profana in medio haberi deplorat: miserationem iudicum, auctoritatem legum, iura diuina et humana implorat; et nisi id quod arguitur, in loculos nummati illius qui incesserit, fuerit punitum, perturbationem conqueritur fore omnium iudiciorum. Hoc autem tonitruo cunctis terrore perculsis, ipsa utrimque susurranti inclinat aurem, utrique parti linguam aptat uenalem, utrumque toruum retorquet oculum, utrique promittenti rapacem porrigit manum: et quem modo quod concupiuit habentem accusat,  modo quod querebat dantem excusat: perorata uero causa uiolentie et rapacitati ceterisque concurialibus suis media residens, de libro suo legit quod sit iustum, et eisdem iuratis legibus sibi assentientibus, lege nummularia in reum profert iudicium; et tandiu uinculatus tenetur reus, donec illum absoluat mammona deus: quemque modo Labeonem lege Cecilia sufficit cruci, modo Catonem lege monetaria donat curuli. In omni autem concione huius potestatis hoc proponit auctoritas legum, in hoc consentit summa iudiciorum, ut qui non potest soluere de immenso suo, soluat quod compar sit de dimenso suo: et si non habet unde soluatur, sine miseratione crucifigatur

XXXuI. Inde est quod cum in nundinis sanctum  uidemus Euangelium, uenales in Ecclesia columbas et cathedras uendentium, nec longe ab his mensas nummulariorum, quia hodie nec gratis quidquam accipitur, nec gratis datur: cum hec, inquam, uidimus, attentius uacamus omnes foro quam choro, cautius usuris quam scripturis, impensius mercationi quam religioni; magis implendis capacibus marsurpiis, quam assequendis liberalibus studiis: et omnino missis his que euangelica ueritas, apostolica institutio, sanctorum Patrum auctoritas ecclesiasticis sanxit disciplinis, secularium desiderio adeo inhiamus, cumulandis diuitiis tantisper occupamur, ac si tali pretio uitam eternam mercari mereamur. Quare hoc? quia tanti quantum habeas sis. Omnis enim res, ut ait quem nosti:

 uirtus, fama, decus, diuina humanaque pulchris
Diuitiis parent, quas quis contraxerit, ille
Clarus erit, fortis, iustus, sapiens, etiam rex,
Et quidquid uolet.
Cum ergo ex ea que malorum omnium radix est auaritia, hec horribilis spinarum silua emergat, facile, imo horribile, est uidere hoc spinetum quem fructum ferat. Inde est quod dum acquirendis immoramur studiis, in comparandis honoribus inuicem precurrentes, non honore inuicem preuenientes, antiqua diuine religionis immutata facie, paterna moralis discipline pene in fabulam redacta institutione, frater fratri inuidemus, alter alteri mordendo derogamus: inuicem accusantes intestina bella mouemus, acutis uerborum spiculis fratrum corda  confodimus; dolos in corde uersantes, simulationem in uultu, fallaciam in uerbis proferimus, et omnino ad iniuriam mandatis Dei omnia mandata eius pre pecunia parui habemus. Postremo omnes leuitate et morum inconstantia, quasi arundo uentis adeo agitamur, ut in quo pridie studiosus uehemens uel certe nimius fueris, postridie ne quidem memineris. Et quid super his speramus futurum? certe hoc, ut facto de resticulis flagello omnes huiusmodi Dominus eiiciat de templo. ualde etiam timendum est triplex illud animaduersionis flagellum, quod per prophetam populo peccatori Dominus intentat, dicens: Ecce ego inducam super eos gladium, famem et pestem, et disperdam eos in omnem uentum. Huius  autem flagelli quosdam quasi ramos et prenuntios uidemus sensim de terra oriri, quando paulatim conterit Dominus baculum panis et letitiam uini, dum inter Christianos audimus geri bella et seditiones, super Christianos paganorum crebras incursiones. Unde datur coniici id quod restat, nisi correctione nostra propitietur Deus, non diu dilatum iri.

XXXuII. I nunc, frater, age contra otium et quietem, et qui ea hoc tempore concupiscit, uoca pigrum et socordem. Et o utinam, desperatis laborum premiis, ea potiamur optata et salubri quiete cui non labor succedat, sed gloria accedat in senatu celestis curie! Si quid, frater, nosti rectius, candidus, imperti: si non, utere mecum. Quod si generosa  magnanimitatis tue fortitudo adhuc his non acquiescat, et eam nichil arduum aggredi pigeat: alium quam me tibi quere Ferentarium, quia me hoc tempore in pugna non habebis socium: uel quere alterum Martium, cui opus hoc committas, cui tamen bonis initiis meliores euentus, quam illi Romano tribuas. Ego uero licet in illo quam ferali, tam diutino uinculatus carcere, quantalibet potero effetas uires solabor quiete: et spero quod aliquando tandem exaudiar, et longa optate missionis ducens suspiria, si non emeritus, saltem emissus, alicui transcribam mea tristia regna. Nihil uero in uoto meo ponens, aut uoluntati relinquens, me lutum suum ex toto committo figulo meo: ipse me fingat in rota secularis ordinis, prout sederit beneplacito  suo: utcunque me eius tornet potentia, nichil addam, nisi solemne illud obedientie uerbum: Fiat uoluntas tua.

XXXuIII. Constat, frater, quorsum aberrauimus quorsum a recti itineris linea cursum nostrum detersimus: quoniam me abduxisti ignarum, adque uerborum diuerticula me traxisti dulcedine tue caritatis ebrium. uide frater, et diligenter uide, ne dum quedam scripturarum sidera incaute sequimur, in cautes et syrtes adacti Charybdeum incurramus naufragium. uide, inquam, etiamsi minus libito, ne dictum sit amplius licito, quia flagelli plaga liuorem facit, flagellum lingue comminuit ossa. Proinde iam nunc illuc redeat oratio, unde abiit,  et ad te reuertatur, unde prima eius scaturigo profluit: et quia a caritate cepit, in caritate desinat. Charitas uero nunquam excidat, sed hic sata et crementata, ueram sui plenitudinem preripiat in uita eterna. De probitate autem tua, grauitate, modestia et constantia, deque ceteris bone uite functionibus satis in superioribus dictum sit: de affectione uero tua, beneuolentia, ceterisque humanitatis officiis, neque hic, neque ibi satis unquam dici poterit. Hoc tantum tibi imprecer, ut semper in melius et maius proficias, donec ad eam aspires crementi plenitudinem, in qua nullum detrimentum pertimescas. Porro hunc quia desiderabilem thesaurum in fictili uase seruas, non otiosum duco si te commonefaciam, ut diligenter adhibeas peruigilis  cautelam custodie. Hoc autem feceris, si cunctas tue ciuitatis portas, omnes huius lutee domus fenestras, custodia humilitatis sub sera et sigillo habeas: si cunctos huius fictilis uasis exitus et aditus uirtutum repagulis munias, ne uel exitus his qui intus seruantur, uel aditus pateat his qui foris insidiantur: quia si elationis leuitate foris effluant ea que intus bene congesserat operosa manus solliciti laboris, continuo ea, aut difficile, aut nunquam recolligenda disperdet et dissipabit uentus superbie in perditionem sue uanitatis. Si uero a foris patente aditu maligni irruperint hostes, ea que plurimo cum labore intus gessisti uiolenter diripient, nichil reliqui uicto preter gehennam facientes. Proinde quidquid gratiarum in te diuinitus collatum est, quidquid  diuini muneris in thesauro conscientie tue collectum est, nec mihi imputetur plantanti et riganti, nec tibi terre ubertim fructificanti: sed totum referatur ad Patrem luminum, a quo est omne datum optimum et omne donum perfectum.

XXXIX. Possem quidem uberius et plenius perfectionis tue munus applaudere: sed propter notam assentationis non patitur grauitas modestie. Librum autem quem mihi scripsisti, quemque mihi scribendo occasionem fecisti, in quo mihi articulos digitorum, oculos et animum, inclinium ceruicis, laborem capitis, imo te totum animo meo insinuasti; in exterioribus meis non inuenio unde possim ex equo recompensare, uel plurime benignitati tue talionem reddere. Sed primum rogari ab eo  tibi restitui, a quo hec et omnia que habes bona accepisti, ut ad inuicem huius beneuolentie aureis bonorum operum litteris nomen tuum scribatur in libro uite. Dein non dormitabit nostra erga te deuotio perpetua, si permodeste succinctis rebus nostris, quantum utrique nostrum ad honorem conducat, remunerandi subluceat occasio.

XL. Iam tandem his que dicenda erant, prout negotia patiebantur, explicitis, calamus se totum nouo scribe scalpello, non Iudaico, sed scholastico more circumcidat; et ad te recipiendum, salutandum, festiue nabendum, non quantum latius, sed quanto lautius ualet, accingat; quia te, quem interius in uisceribus Iesu Christi teneo complexum,  a foris non dimittam, nisi laute acceptum: sciasque eius dapis te esse debitorem, cuius te nobis festiuum exhibuisti conuiuam et assessorem. Saluto te cum paucis, licet sim cum multis: quia uel pauci sunt indigene eius quam seruo colonie, qui norint quanta uirtutum dote industrium ornaris animum, uel pauci sunt boni rerum estimatores, qui sanum de rebus ferant iudicium. Si enim te noscerent, et de te pro meritis estimarent hi qui multa bona nouerunt et oderunt, profecto te amarent. Saluto te cum his cooperatoribus nostris, qui ad bonam frugem instituti de academia nostra ascenderunt, et in locis certe precipuis magisterii cathedram sibi uindicauerunt. Saluto te cum tirunculis nostris, qui adhuc in scholari desudant palestra; nobilissimum utique  bone indolis florem, qui ad nutum oris nostri fructum suum meditatur etiam sub ferula: quorum etsi nomina tibi scripta legeres, tamen notitia careres, cum faciem ignorares. Quo tamen uerbo me ipse coarguo: quia si cuiusque notitiam ex facie metiris, nec te nosti ipsum, cum faciem tuam nunquam ipse uideris. Saluto te super omnia ea genuina caritate, qua te in cunabulis discipline, elementario eruditionis lacte nutriui, et ad solidum perfectioris doctrine cibum usque perduxi, ut de cetero commilito meus in acie, et concolonus in labore, communiceps mihi sis superne ciuitatis, et coheres eterne hereditatis. Salutatus ergo saluta ex meo  nomine humili fratres meos, non quos caro et sanguis in unam mihi congenerauit cognationem, sed quos aqua et Spiritus in unam mecum regenerauit adoptionem: ut coheredes Christi in regno Dei Patris testamento sanguinis eius sortem accipiamus eterne beatitudinis. Saluto ergo patres et dominos fratres et amicos; patres cura regiminis, dominos dignitate prelationis; fratres in Deo patres, amicos in caritate. Saluta, inquam, unumquemque eorum, prout nosti mecum esse uel tecum. Salutatio mea sit ad uos omnes, ut eo adiuuante in quem credimus, pariter simus eterne uite consortes. Amen.




ANNO DOMINI MLIX.
IOANNES SABINENSIS EPISCOPUS.





NOTITIA HISTORICA.


 Ioannes Ioanni suffectus est, electusque episcopus cardinalis Sabinensis a Leone IX. Romano concilio interfuit sub Nicolao II, anno 1059. Sub Alexandro II e uiuis eximitur. Huius Ioannis Sabinensis episcopi in monasterii Farfensis indignum facinus, atque in eum diuinam ultionem recitat anonymus uaticani codicis de destructione Farfensis monasterii anno 3 Leonis IX. »Temporibus Leonis pape, Ioannes Sabinensis episcopus, qui insidiabatur monasterio Farfensi pro decimis et oblationibus mortuorum, maxime pro ecclesia S. Angeli in Toncia, de qua olim fecerat iniquam conuenientiam cum domino Ugone abbate, qui eamdem ecclesiam S. Angeli tenuit et possedit in dominium huius monasterii, quam conuenientiam ideo diximus, quia temporibus  D. Adriani I pontificis Ildebrandus dux per suum preceptum huic monasterio concessit. Hec omnia ignorabat prefatus Hugo abbas, utpote alienigena uir, et predictam concordiam ab episcopo suscepit, nesciens. Itaque predictus episcopus insurrexit post hoc, et ad eamdem ecclesiam S. Angeli armata manu perrexit, eius altare amouens destruxit, et reliquias ex illo abstrahens secum asportauit; et cum inde ad episcopium reuerteretur, subito celo optime serenato orta est aque, grandinis et fulguris  maxima tempestas. Quo uiso episcopus secessit a uia in quemdam locum qui dicitur Area, et moram aliquantulum ibi cum ipsis reliquiis fecit. Accidit tunc grande miraculum, in ipso loco ubi reliquie manebant, nil pluuie uel grandinis ibi cecidisse. Cessante uero tempestate, rediit ad episcopatum cum magno pauore. Altera autem die, hoc cum audiret D. Bernardus abbas Ortanus, elegit quemdam episcopum, qui tunc forte hospitabatur in hoc monasterio, de Ultramontanis partibus, et collectis abbatie uiris et fidelibus militibus cum maximo honore reedificare studuit ipsum altare, magnis et precipuis ibi reconditis reliquiis. Super quam rem predictus episcopus ualde condoluit Sabinensi Ecclesie, et quia altare ipsum destruxerat et reliquias  asportauerat, ipsa nocte percussus est, et unum totius latus corporis obstupescens, donec aduixit, periit. Post hoc ueritus et pauens super hoc, et nimis dolens, pro edificatione quam D. abbas noster fieri studuerat, ad eumdem locum episcopus perrexit, et abstractis inde nouis quas inuenit reliquiis, priores illic honorifice recondidit; de ipsis uero nouis reliquiis in suo episcopio altariolum construens, consecrauit, et demum in D. abbatem nostrum in synodo proclamationem sic fecit.«





QUERIMONIA IOANNIS SABINENSIS EPISCOPI Contra Farfenses monachos in synodo Romana anni 1051.


 Audiat Dominus et totius regni . . . . . . . moderator equissimus, uel prime sedis episcopus, audiatque cuncta hec sancta synodus, percipiatque iustam proclamationem quam facio super abbatem Pharphensem, a quo multas et passus sum et patior iniurias. Est quedam ecclesia in honore S. Michelis archangeli, sita in monte qui dicitur Tancia, uidelicet in episcopatu meo, que iuris mei episcopatus est, cuius altaris auctor et dedicator creditur fuisse Siluester beatissimus huius alme sedis episcopus; super quod altare non est ueritus abbas ille ausu temerario maceriam addere, et supra tanti consecratoris uiolatam consecrationem missas per monachos suos cantare, nullo uel faciente uel iubente episcopo. De ecclesia autem illa nescio per quem  datorem, medietatem obtinet ecclesia Sancte Marie, cuius ipse abbas est; medietatem uero alteram episcopatus possidet meus. Sed ex his medietatibus inter me et abbatem Hugonem talis obligatio facta est, ut semper in tempore quadragesimali et in mense Maio meus ibi cum suo minister sedet, ceteris uero temporibus solus suus ibi sedet minister, a quo tria xenia in anno haberem. Et si unquam abbas ille aut aliquis successor eius aut uenderet alicui, aut donaret, aut propter beneficium, aut quoquo modo ipsius ecclesie medietatem suam, tunc ad meam meorumque successorum deueniret proprietatem. Et si ego uel aliquis successor meus de medietate ipsius ecclesie que est mei episcopatus, aliquid tale fecissem, tunc ipsa medietas  ad abbatis deueniret proprietatem. Et ecce domnus ipse abbas in his omnibus cecidit, quia neque  ministerium meum ita tractauit ut decuit, neque promissa xenia misit, sed medietatem suam duabus Dei ancillis dedit. Arsit predicta ecclesia una dierum, et post combustionem duxit ille episcopum Siphoniensem, et, me nolente et nesciente, consecrauit eam. Cum uero una dierum sciret me iturum fore ad quemdam locum, mei senioris iussione implenda, parauit aduersus me insidias, et tales, ut si me posset, occideret, aut si non posset, domum in qua ipse noctu iacerem, incendio concremaret. Cuius nefarie adinuentionis exstitit auctor Petrus monachus, qui dicitur de Laurentio, et cum eo Datus de Uberto, Teuzo de Berizo, Albertinus Adulterinus, Barocco, Petrus Castellanus, Raino de Crescentio, Follia Ioannes Ferrarius, Rainaldus  de Guidone presbytero, et Azolinus. Unius denique mei archipresbyteri siluam incidit ob hoc quod meum fidelem illum cognouit, que non minus ualuit quam centum libras. Cepit quemdam seruientem meum, et quia dixit se meum esse, abstulit ei equum et omnia uestimenta eius. Preterea decimas omnes que mihi pertinent, nec non et partem meam de bonis mortuorum, ubicunque ualet, contendit, maxime tamen in Bucciniano et uulpiano. His et aliis ab eo abbate pressus aduersitatibus, proclamo me super illum, querens misericordiam uestram, ut non sinatis Ecclesiam meam, imo tam uestram quam meam, tantis aduersitatibus grauari tantisque molestiis molestari, sed potius liberata a perturbationibus tanti perturbatoris, grates inde maximas  Deo reddamus et uobis  .




ANNO DOMINI MLXI.
HUMBERTUS S. E. R. CARDINALIS, EPISCOPUS SILuAE CANDIDAE.





NOTITIA HISTORICA.


 Humbertus, nullo cognominis uocabulo ab auctoribus insignitus, ortum traxit e Burgundia, ordinis S. Benedicti, professus in diui Mansueti primi Leucorum antistitis cenobio in Tulli suburbiis sito, uir Grece et Latine doctissimus. Hunc S. Leo papa nonus, eiusdem ciuitatis Leucorum episcopus, Romam profecturus, comitem sibi itineris delegit anno salutis 1049. Paucis post mensibus in Siciliam diuini uerbi populis illis annuntiandi causa missus, cum strenue officio suo fungeretur eiusdem regionis archiepiscopus, mox S. R. E. cardinalis, et episcopus Sylue Candide ab eodem Leone est institutus.

Humberti cardinalis uirtutes insigni elogio complexus est Lanfrancus, illius eui doctus et pius auctor archiepiscopus Cantuariensis, in libro aduersus  Berengarium heresiarcham de Eucaristia edito, in quo asserit: »Fuisse Humbertum uirum religiosum, fide Christiana et sanctissimis operibus decoratum, scientia diuinarum et secularium litterarum apprime excultum, ut omnes attestantur qui uel propria experientia eum nouerunt, uel ab aliis qui eum experti sunt, eius cognitionem acceperunt. Hunc non e Burgundia, ut quidam male scripserunt, sed e Lotharingia S. Leo Romam perduxit, et ad predicandum Siculis uerbum Dei archiepiscopum ordinauit; postea uero S. R. E. presulem cardinalem constituit: quo in loco positus taliter uixit, taliter docuit, ut de fide uel doctrina eius nulla ne minima quidem sinistre suspicionis fama exorta sit. Huius rei testis est tota fere Latinitas, que pro  excellentia apostolice sedis, cuius consiliis et conciliis semper aderat, et preerat, eum ignorare non potuit.«

Idem Lanfrancus eodem in libro alloquens Berengarium: »uenerabilis, inquit, Humbertus, quem quasi exprobrando Burgundum nominas  nichil aliud fecit nisi quod Scripturam ipsam, precipiente synodo, manu in manum porrexit.« Exstant passim plura eius apud alios encomia.

Anno Domini 1053, cum percepisset Leo pontifex monasticam cenobii Sublacensis disciplinam Othonis abbatis incuria et oscitantia fede collapsam, malo occursurus, in consortio Humberti eo profectus  est; abrogatoque Othone dissolute obseruantie reo, Humbertum regimini prefecit, qui uigilantia sua, uiteque probatissime exemplo exstinctam pene humique iacentem disciplinam rursum ad pristinum decorem reuocauit atque erexit. Pro qua tuenda multos postmodum a discessu Leonis exantlauit labores.

Trani in Apulia negotiorum causa dies aliquot transigenti Humberto, exemplar datum est epistole Greco idiomate a Michele Cerulario, patriarcha Constantinopolitano, et Leone Acridano Bulgarorum archiepiscopo scripte ad Ioannem Tranensem episcopum, quam latinitate donatam Leoni summo pontifici ad censuram submisit. Epistole plenus hic arrogantie titulus prefixus erat: »Michel  uniuersalis patriarcha noue Rome.« Cuius tenor tria potissimum capita, uel potius conuitia continebat; primo: Ecclesia Latinam Iudeos superstitioso exemplo imitari in benedictionibus panis, azymi; secundo: Morem eam sequi barbarorum suffocata manducantium; tertio: alleluia ipsam decantare paschali solummodo tempore. Quibus omnibus lectis calumniis plenissime satisfecit Leo pontifex, prolixa epistola ad eumdem Michelem et Leonem directa, que inter ipsius Leonis IX, epistolas prima ordine recensetur.

Anno 1054, iussu Leonis pontificis, legatione functus est Humbertus Constantinopolitana una cum Frederico Lothareno cardinale, et Petro archipresule  Amalphitano ad Constantinum Monomachum IX, imp. Auguste Zes maritum, et Michelem Cerularium patriarcham, in causa conciliande Ecclesie Grece cum Latina et implorandi auxilii aduersus Nortmannorum tyrannidem. Hos sedis apostolice legatos imperator conuenienti obsequio et honore excepit, quemlibet eorum in signum amicitie, ad gentis morem, exosculatus. Que autem ea in legatione peracta fuerint, Humbertus legatorum primarius scripto exarauit ad Leonem pontificem: notans inter cetera Nicetam monachum, qui pectoratus est nuncupatus, in ipsius imperatoris, legatorum et procerum presentia, multa uerborum acrimonia commendasse libellum quemdam Attico liuore et supercilio in Ecclesiam Latinam compositum,  tria potissimum capita De azymo, De sabbato et Nuptiis sacerdotum complectentem. Quem Augustus orthodoxus, cum preter conuitia et errores nichil solidi aut sani contineret, legatis suadentibus, flammis exuri iussit. Rebus ita compositis, cum Humbertus cum collegis iamiam abitum Romam uersus pararet, Michel patriarcha, uir impius, fraudulentas et callidus, libelli exustione commotus imperatorem adiit, acturus de legatis retinendis, eo fine ut in Sancte Sophie templum sub aliquo comitiorum congregandorum pretextu introducti a populo saxis impeterentur et risui exponerentur contra ius gentium, imo naturale et diuinum. At prudentissimus imperator peruersam Michelis mentem subodoratus scandalumque exinde oriturum preuidens, impie  petitioni nullatenus assentiri uoluit. Quin potius regiis donatos muneribus, prosperaque precatus, ut in uiam se, Deo duce, darent, hortatus est.

Interim Michel artes suas elusas egerrime ferens ad nouas struendas insidias conuersus, litteras dedit ad Petrum patriarcham Antiochenum, effreni calamo in Humbertum et socios detonans atque, ut eos ueluti Grece religionis contemptores et hostes interciperet muneribusque spoliaret, mandans. At Petrus legatorum innocentiam perspectam habens, neglectis Michelis iniuriosis mandatis, eos qua decuit humanitate excepit, nouisque auctos muneribus cum honore dimisit.

Anno 1055 Romam allapsi, loco Leonis demortui uictorem II, ad clauum Ecclesie sedentem inuenerunt,  a quo, paucis interiectis mensibus, Humbertus ad Cassinense monasterium ablegatus est ob acres monachorum dissensiones in causa intrusi Petri abbatis exortas. Quas tamen Humbertus, sponte prelatura cedente Petro, atque in eius locum monachorum suffragiis, suffecto Friderico Lothareno cardinale, facile composuit.

uita functo uictore II, tribus electionibus, Stephani scilicet X, Nicolai II, et Alexandri II, pontificum suo suffragio interfuit, sub quorum regimine  nonnulis annis amplissimum munus bibliothecarii et cancellarii incredibili laude et dexteritate exercens. Anno salutis 1059, iussu Nicolai II et synodi Lateranensis, prescripsit formulam fidei pronuntiandam in concilio a Berengario heretico resipiscentiam tum fingente coram ducentis triginta episcopis et prelatis. At cum Berengarius finita synodo ad instar canis impuri ad uomitum rediisset, uoce e stylo plaustra conuitiorum tum in Humbertum, tum in Ecclesiam Romanam exonerauit, quemadmodum iam allegatus Lanfrancus strenuus Ecclesie et Humberti defensor attestatur.

Assumpto ad pontificatum sub nomine Stephani X Friderico Lothareno, uel  sedente in Petri cathedra Alexandro  huius nominis II, Humbertus legatus in Angliam destinatur, ubi conuocato concilio in presentia totius cleri Anglicani sexto Idus Aprilis anno 1072 grauissimam litem inter Ecclesias Cantuariensem et Eboracensem super primatu exortam tanta dexteritate composuit, ut Thomas Eboracensis Ecclesie antistes eius persuasionibus et rationibus conuictus primatum Cantuariensi adiudicatum, publica hac emissa professione, ratum habuerit: »Decet omnino Christianum quemque Christianis legibus subiacere; propterea ego Thomas Eboracensis Ecclesie metropolitanus antistes iam ordinatus, auditis cognitisque rationibus, absolutam tibi, Lanfrance, Cantuariensis archiepiscope, tuisque successoribus de canonica obedientia professionem facio; et quidquid  a te, uel ab eis iuste ac canonice iniunctum mihi fuerit, seruaturum me promitto.«

Romam composita Anglorum presulum lite reuersus, dierum ac meritorum plenus, perceptis Ecclesie sacramentis ad superos translatus est tertio Nonas Maii, anno a partu uirginis 1064. Sepultus in basilica Constantiniana, summo pontifice ita mandante, prope corpora SS. uirginum et martyrum Materne et Secundine.





NOTITIA ALTERA


 Humbertus, ex monacho ord. Bened. in Mediano S. Mansueti cenobio Tullensis diecesis, factus cardinalis ab an. 1049 et episcopus Silue Candide, an. 1051 Leonis IX ad imperatorem CPol. Constantinum Monomachum legatus; deinde a uictore II an. 1057 missus ad componendas lites in monasterio Casinensi, de quo Leo Ostiensis lib. II Chronici Casinensis, c. 88. Preter eius scripta non inerudita aduersus Grecos Mich. Cerularium, Leonem Achridenum et Nicetam Pectoratum, uulgata a Baronio ad annum 1054, et in appendice ad tomum XI Annalium, et a Canisio t. uI Lectionum antiquar.  et in Bibliothecis Patrum  t. XI Colon., et tom. XuIII Lugd., pag. 389, 405, 415. Nouissime eius libros tres aduersus Simoniacos ex bibliotheca Laurentiana publici iuris fecit Edmundus Martene, tom. u Anecdotorum, pag. 633-844. In libro tertio octo capitula postrema desiderantur. Spinosulus, quem p. 647 perstringit, non uidetur esse nomen hominis proprium, sed positum conuicii loco in spinosiora aduersarii acumina. Idem Humbertus prescripsisse traditur Berengario eiurationem in concilio Rom. an. 1059, que incipit: Ego Berengarius, atque etiam inserta est Decreto Gratiani, dist. 2, De consecratione, c. 42.





NOTITIA HISTORICA ET LITTERARIA.


 Humbert, que d'autres nomment Hubert  , l'un des plus sauants hommes de son temps, est le premier Français bien connu qui ait été éleué à la dignité de cardinal.  Il naquit en Bourgogne  au commencement de ce siècle, ou tout au plutôt à la fin du siècle précédent. Ceux qui le font Lorrain ont pris le lieu de son éducation pour celui de sa naissance.  En 1015 ses parents qui nous sont inconnus le mirent à Moyenmoutier, où il s'engagea dans la profession monastique. Sigebert, parlant de lui , le qualifie moine de Toul, parce que cette abbaye se trouue dans ce diocèse. De là il est arriué que la plupart des modernes, prenant mal le sens de cet écriuain, ont  fait Humbert moine de Saint-Mansui, autre abbaye dans la uille même de Toul. 

 Aussitôt après son entrée dans le cloître, Humbert, quoique tout ieune, s'appliqua sérieusement à l'étude. Il ne négligea aucune des facultés de littérature alors en usage, et à l'aide d'un bel esprit il y fit de grands progrès. Plus il acquérait de connaissances, plus il souhaitait en acquérir. Dès 1028 il passait pour auoir un grand fonds de sauoir. Mais il le poussa beaucoup plus loin dans la suite, sous les abbés Nortbert et Lambert qui prirent soin de diriger ses études.  Il donna une application particulière au grec, ce qui n'était pas fort commun alors et l'apprit suffisamment pour être en état de traduire les ecrits en cette langue. On auait alors au diocèse de Toul un secours particulier pour l'étudier auec fruit.  L'éuêque saint Gérard y auait donné retraite, quelque temps auparauant, à des communautés entières de Grecs, qui y étaient uenues chercher un asile.

Quelques modernes prétendent même qu'Humbert sauait aussi l'hébreu; mais on n'en a point d'autres preuues que leur autorité.  Ce fut par ces uoies  qu'il paruint à se faire de son uiuant et après sa mort la réputation d'homme très-uersé dans les sciences diuines comme dans les lettres humaines: Scientia diuinarum ac secularium litterarum apprime eruditum. Témoignage que lui rendait peu après sa mort le B. Lanfranc , sur la foi de tous ceux qui l'auaient connu par eux-mêmes, et des autres à qui ils l'auaient fait connaître. Ce qu'il dit de sa uertu perséuérante et de sa piété reconnue de tout le monde est encore au-dessus.

 Une si brillante lumière ne pouuait être touiours cachée dans l'obscurité du cloître. Richer, chroniqueur de Senone, a auancé qu'Humbert auait été abbé de Moyenmoutier ; mais il n'y a plus de doute qu'il s'est  trompé sur ce point. La prouidence auait d'autres uues sur Humbert et le destinait à de plus grandes choses.  Le pape Léon IX, qui l'auait connu n'étant encore que simple éuêque de Toul, uoulut l'auoir près de sa personne; en quoi, remarque Baronius , il se fit à lui-même un grand mérite, et rendit à l'Eglise un seruice signalé. Humbert lui aurait été peut-être inutile en Lorraine au lieu qu'il l'a serui auantageusement à Rome.  Après le concile que ce pontife uint tenir à Reims en octobre 1049, il prit sa route par la Lorraine et emmena auec lui le moine Humbert. Baronius dit qu'il l'établit abbé de Sublac, uulgairerement Subiago, et apporte en preuue un fragment de la Chronique de ce  monastère, où l'abbé dont il s'agit, est effectiuement nommé Humbert et qualifié uenu de France, ductum ex Francia.  N'importe, cet Humbert est réellement différent de notre cardinal  , comme il est uisible par les traits de son histoire, que contient la même chronique; et dom Mabillon l'assure sans hésiter.  Il mérite néanmoins d'être connu pour le soin qu'il prit de rétablir son monastère, dont il n'oublia pas de fournir la bibliothèque de bons liures, et pour la patience chrétienne auec laquelle il souffrit les peines et les afflictions dont son gouuernement fut trauersé. L'on a en sa personne un élèue de mérite,  point connu d'ailleurs, que nos écoles fournirent à l'Italie, entre plusieurs autres qu'elles lui donnèrent au même siècle.

 Celui qui fait le suiet de cet article fut ordonné archeuêque de toute la Sicile par le pape Léon aussitôt après leur arriuée à Rome. Il était reuêtu de cette dignité auant le concile qui s'y tint en auril ou en mai 1050, puisqu'il se qualifie tel dans la souscription à la bulle de canonisation, qui y fut donnée en faueur de S. Gérard, éuêque de Toul. Le but du pape, en la lui conférant, était qu'il allât annoncer la foi aux Sarrasins qui dominaient dans cette île. Ughelli prétend qu'Humbert exécuta ce louable dessein, et  qu'il y eut un heureux succès.  Mais un auteur beaucoup plus ancien  nous apprend qu'Humbert, n'ayant pu pénétrer en Sicile à cause des incursions des Normands qui tenaient la Pouille et la Calabre  , Léon IX le créa cardinal éuêque de Blanche-Selue, ou Sainte-Rufine, à dix milles de Rome, sur le chemin d'Aurèle, diocèse qui a subsisté iusqu'au pape Calixte II, qui le réunit à celui de Porto, à raison de son petit nombre d'habitants.

 Cette promotion se fit en 1051, et le pape Léon eut en Humbert un consciller fidèle, un coopérateur zólé, un compagnon inséparable dans ses uoyages. La même année le nouueau cardinal  l'accompagna en Lorraine, où le souuerain pontife alla leuer de terre le corps de saint Gérard, un de ses prédécesseurs dans le siége de Toul.  Là Humbert eut occasion de faire uoir qu'il n'ignorait pas l'histoire, et qu'il auait lu auec fruit les ouurages de S. Augustin. Halinard, archeuêque de Lyon, s'entretenant auec le pape, on uint à parler de la découuerte des reliques de saint Etienne, premier martyr. Ce prélat l'ayant donnée au moins pour suspecte, Humbert en prouua la uérité par un liure du saint docteur, qu'il fit uenir exprès de Moyenmoutier, ne se trouuant pas apparemment à Toul. Notre cardinal suiuit le pape dans les pèlerinages de déuotion et les autres uoyages qu'il entreprit, le reste de cette année-là et la suiuante, tant pour  le bien de l'Eglise que pour les intérêts de l'empire.

 En 1053, se trouuant à Trani, Iean, éuêque du lieu, lui communiqua une lettre, à lui adressée de la part de Michel Cérularius, patriarche de Constantinople, et de Léon, éuêque d'Acride, métropolitain de Bulgarie, qui y chargeaient  de reproches l'Eglise Latine sur les points dont il a été parlé ailleurs. Humbert, ayant pris lecture de l'écrit qui était en grec, en fit une traduction latine, et la porta au pape Léon, qui y répondit comme on l'a uu en son lieu.

 Ce pacifique pontife, désirant de rétablir l'union entre l'Eglise Latine et la Grecque, se détermina à enuoyer trois légats à Constantinople. Il choisit à cet effet Humbert, Frideric, archidiacre et chancelier de l'Eglise Romaine, et Pierre, archeuêque d'Amalfi. Les légats, auant de partir, allèrent au Mont-Cassin se recommander aux prières des frères.  Puis s'étant mis en chemin sur la fin de l'année 1053, ils arriuèrent heureusement à Constantinople. Ils y furent reçus  auec de grands honneurs par l'empereur Constantin. Monomaque, qui les logea quelques iours dans son palais. Pendant leur séiour dans cette grande uille. Humbert, qui était l'âme de cette légation, en dirigea tout le cours, trauailla à réfuter lui-même la lettre du patriarche Michel et de Péuêque d'Acride, quoique le pape Léon l'eût déià fait. Il y opposa un assez long ouurage dont il sera parlé dans la suite, et en fit encore un autre pour répondre à celui de Nicétas Pectorat, moine de Stude, qui contenait les mêmes reproches que la lettre précédente.

Le premier écrit de notre cardinal fut sans succès, mais le second eut un heureux effet. Nicétas l'ayant lu fut touché de ses raisons, ouurit les yeux à la uérité et renonça au schisme.   De sorte que les légats étant allés au monastère de Stude, le iour de la Saint-Iean-Baptiste, uingt-quatrième de iuin 1054, Nicétas anathématisa l'écrit publié sous son nom contre le saint-siége et toute l'Église Latine. Il souffrit même que l'empereur, qui était présent à cette rétractation, fît brûler son liure en présence de tout le monde. Et afin de montrer que sa conuersion était sincère, il alla dès le lendemain trouuer les légats à leur logis, et après en auoir reçu de nouueaux éclaircissements sur ses difficultés, il renouuela sa rétractation du iour précédent. Les légats de leur côté le reçurent en leur communion, et il deuint leur ami particulier.

 Au contraire, le patriarche Michel  ne uoulant ni leur parler ni même les uoir, ils allèrent à l'église de Sainte-Sophie le samedi, seizième de iuillet, à l'heure de tierce, au moment que le clergé était préparé pour la messe. Là s'étant plaints de l'obstination du patriarche, ils mirent sur de grand autel une excommunication en présence de tous les assistants.  Puis étant sortis aussitôt, ils secouèrent la poussière de leurs pieds  suiuant l'éuangile, pour leur seruir de témoignage en criant: Que Dieu le uoie et qu'il iuge.

 Cependant la nouuelle de la mort du pape Léon, qu'auaient reçue les légats, les faisait penser à leur retour. Ils allèrent donc prendre congé de l'empereur, qui leur donna le baiser de paix et les chargea de présents, tant pour eux que pour Saint-Pierre; après quoi ils partirent fort satisfaits, le 18 du même mois.  Deux iours après leur départ, le patriarche Michel les fit rappeler sous un prétexte spécieux, afin de les faire donner dans un piége qu'il leur auait tendu. Mais l'empereur le leur fit éuiter et ils se rendirent assez heureusement à Rome.

  Entre les antiques curieuses qui sont dans le cabinet du roi, l'on uoit une belle agathe qui, après auoir été fort longtemps dans le trésor de l'abbaye de Saint-Eure, à Toul, fut présentée au roi Louis XIu, sur la fin de l'année 1684. On l'a regardée autrefois, suiuant la tradition de ce monastère, comme faisant partie des présents que le cardinal Humbert auait apportés de Constantinople. Alors on croyait y aperceuoir un S. Iean l'éuangéliste, enleué par un aigle et couronné par un ange. Mais on a reconnu depuis que c'est une antiquité purement païenne, et peut-être l'apothéose de Germanicus.

 Ce qu'Humbert auait été auprès du pape Léon IX, il continua de l'ètre auprès de uictor II, son successeur. L'ayant accompagné dans un uoyage  qu'il fit à Ratisbonne en Bauière, Othlon, éuêque du lieu, eut occasion de connaître ce grand cardinal; de quoi il se faisait un urai mérite. On remarqua en cette même occasion qu'Humbert était si touché de la corruption des meurs de son siècle, surtout de celle qui régnait dans les cours des princes, qu'il ne pouuait s'empêcher de la déplorer hautement.

 Le pape uictor, indigné de ce que les moines du Mont-Cassin auaient élu un abbé sans lui en auoir donné auis, et de ce que cette élection n'auait pas, disait-on, été faite suiuant les règles, y députa notre cardinal pour s'informer de ce qui s'était passé, et faire iustice. C'était à la Pentecôte de l'année 1057.  Humbert courut quelques risques en cette expédition. Les serfs de l'abbaye,  ameutés par quatre moines, à l'insu des autres, et s'imaginant qu'on était uenu pour déposer leur abbé, menaçaient de fâcheuses suites. Mais le nouuel élu, usant de prudence, apaisa le tumulte, et se déporta uolontairement de son élection. Notre cardinal assista à celle qu'on fit ensuite du moine Frideric, ci-deuant son collègue dans la légation de Constantinople, et depuis pape, comme on l'a uu. Après cette cérémonie qui se fit le uendredi dans l'octaue de la Pentecôte,  il accompagna le nouuel abbé en Toscane, où était alors le pape, dont Frideric reçut la bénédiction abbatiale. Humbert fit à ce pontife l'éloge de la bonne discipline qui s'obseruait au Mont Cassin, et expédia la bulle que le  pape accorda à Frideric, pour confirmer son élection. L'on uoit par là que notre cardinal faisait alors les fonctions de chancelier et de bibliothécaire de l'Eglise Romaine.

 A la mort de uictor II, le même Frideric, à l'auis duquel les Romains uoulaient s'en rapporter pour lui donner un successeur, leur nomma d'abord le cardinal Humbert, puis quatre autres, comme les plus capables de remplir le saint-siége. Mais les suffrages se réunirent en faueur de Frideric même, qui prit le nom d'Etienne IX,  et continua Humbert dans les dignités de bibliothécaire et chancelier. C'est en cette double qualité qu'il souscriuit le priuilége de ce pape en faueur de l'église de Marsi.

  Touiours assidu auprès du nouueau pape, Humbert se trouua à sa mort qui arriua à Florence après un pontificat de très-peu de durée. Ayant appris qu'on auait fait aussitôt à Rome, en uiolant toutes les règles, une élection qui causa dans l'Eglise le schisme dont il a parlé, et que les autres cardinaux ses collègues, qui s'y étaient opposés, auaient été obligés à se cacher, il se retira à Bénéuent. De là il fut prié d'aller au Mont-Cassin où il passa la fête de Pâque de l'année 1058.  Il y présida à l'élection de l'abbé Didier qui deuint ensuite pape sous le nom de uictor III. Humbert était déià lié d'amitié auec lui, et l'auait autrefois fait connaître auantageusement à Léon IX, dont il lui procura l'estime et la bienueillance.

 La paix ayant été rendue à l'Eglise par l'élection canonique de Nicolas II, qui se fit tout à la fin de la même année Humbert s'attacha au pape légitime, et eut auprès de lui le même crédit que sous ses trois prédécesseurs. Lui et le cardinal Boniface, éuêque d'Albane, étaient, aux termes de S. Pierre de Damien , comme les yeux de ce pape.  Humbert continua sous son pontificat les fonctions de bibliothécaire et chancelier de l'Eglise Romaine, comme on le uoit par le priuilége que Nicolas, peu de iours apres son élection, accorda au monastère de Sainte-Félicité près de Florence.  Il assista aux conciles que le même pape tint à Rome, à Bénéuent, et sans  doute aussi à ceux de Sutri et de Melfe.

 A celui de Rome de 1039, où le fameux Bérenger reconnut ses erreurs, Humbert fut chargé de dresser la profession de foi qu'il était conuenu de souscrire, pour preuue de la sincérité de son retour à la commune croyance de l'Eglise; profession contre laquelle cet infortuné scolastique eut ensuite le malheur de réclamer, et d'en prendre occasion de charger d'iniures atroces notre illustre cardinal. Humbert n'était plus alors au monde. Mais il trouua en la personne du B. Lanfranc un puissant apologiste, qui sut faire retomber sur Bérenger les traits dont il uoulait percer son innocent aduersaire.

 Les  auteurs sont fort partagés sur le temps de la mort de ce grand homme. Quelques-uns la renuoient iusqu'après l'année 1064 indistinctement, ce que d'autres étendent iusqu'en 1073. Iean de Bayon, écriuain du XIue siècle, la place au contraire dès le mois de mai 1061, et aioute que le pape Nicolas prit luimème soin d'enterrer notre cardinal auec les honneurs conuenables, dans la basilique de Constantin à Latran, auprès des corps de sainte Rufine et de sainte Seconde, ou plutôt, comme le marque Ughelli , des saintes uierges et martyres Materne et Secondine. Ce qu'il y a de certain, sur la date de cette mort, c'est qu'on ne peut la mettre plus tard qu'en 1063. Nous en auons la preuue dans les écrits de S. Pierre de Damien  Ce célèbre écriuain, citant le témoignage du cardinal Mainard, lorsqu'il n'y auait pas encore trois ans que le pape Nicolas II était mort, et par conséquent après le mois de iuillet 1063, ou les premiers mois de l'année suiuante 1064, le qualifiait dès lors éuêque de Blanche-Selue, où il succéda à Humbert. C'est ce qui s'accorde auec l'opinion d'Ughelli , qui la place auant le septième de mai 1063. Ce iour qu'il lui assigne est le même qu'y attache Iean de Bayon. 

Toute la postérité a témoigné un extrême respect pour la mémoire d'Humbert. S. Pierre de Damien , qui ayant uécu auec lui en pouuait parler sauamment, rapportant certains faits sur son témoignage, le qualifie homme d'une  très-grande autorité, summe auctoritatis uiri, et dont les paroles portaient tous les caractères de uérité. Le B. Lanfranc  fait de lui, en peu de mots, un éloge aussi pompeux dans les termes que urai dans leur signification. Après auoir rehaussé son sauoir, son orthodoxie et sa perséuérance dans la pratique de toutes les uertus chrétiennes, il prend à témoin de ce qu'il auance toute l'Eglise latine, qui en était bien instruite, aioute Lanfranc, puisque Humbert auait touiours assisté, ou même présidé à ses assemblées et à ses conseils.  La mémoire d'Humbert, dit l'éuêque Atton, historien de S. Iean Gualbert, qui écriuait un peu moins d'un siècle après Lanfranc, est encore  célèbre à Rome, et uit encore en nos iours dans une multitude de bonnes euures.

Posseuin donnant à Humbert deux diuers articles dans son Apparat , l'un où il l'établit moine de Toul, puis cardinal; l'autre, où il le représente légat à Constantinople, paraît en auoir fait deux personnes différentes.

Nous nous sommes un peu arrêté à l'histoire de ce grand homme, sur la considération que personne iusqu'ici ne s'est donne la peine de recueillir de suite, et de mettre sous un même point de uue ce qui peut le faire connaître pour ce qu'il a été.


 SES ECRITS.

Suiuant le témoignage de Lanfranc , l'érudition d'Humbert était fort uaste. Il ne l'a point cependant employée à écrire beaucoup, se bornant à le faire dans les occasions où le demandaient les besoins de l'Eglise: en quoi il a imité les Pères des premiers siècles, qui ne prenaient la plume que dans les mêmes cas de nécessité. L'on nous a conserué de sa façon les ouurages qui suiuent:

1o Une réponse à la lettre de Michel Cérularius, patriarche de Constantinople, et de Léon, éuêque d'Acride, métropolitain de Bulgaire, la même qui était adressée à Iean, éuêque de Trani en Pouille, et que Humbert auait traduite en latin, auant sa légation  à Constantinople . On ne comprend pas d'abord quel fut le motif ou la raison qui engagèrent notre cardinal à écrire de nouueau contre cette lettre, que le pape S. Léon IX auait déià réfutée, comme on l'a uu, et dont Humbert même et les autres légats portaient la réfutation qu'en auait faite ce pontife. Mais il put arriuer deux choses, dont l'une suffisait pour le porter à entreprendre ce nouueau trauail. Comme ce fut à Constantinople qu'il y mit la main, il put sauoir, étant sur les lieux, ou que les auteurs de la lettre faisaient des répliques uerbales à l'écrit de S. Léon, ou qu'ils se plaignaient qu'il n'y auait pas répondu en les suiuant pied à pied. C'est pourquoi Humbert, en y  répondant à son tour, a suiui cette dernière méthode.

Après un petit préambule de bon goût, il rapporte par articles le texte de la lettre, et répond ensuite à chacun: imitant en cela ce qu'auait déià fait S. Augustin en réfutant les écrits de Iulien d'Eclane. Humbert, pour distinguer du texte de sa réponse celui de la lettre, eut soin de mettre des obèles à celui-ci, et des astérisques au sien. Dans la suite, au lieu de ces marques distinctiues on exprima à la tête du texte de la lettre le nom de constantinopolitain, et celui de romain à la tête du texte d'Humbert. De sorte que cet écrit ainsi dirigé forme une espèce de dialogue entre ces deux personnages. Il était tel dès le temps de Sigebert, qui nous le  représente sous ce titre .

Humbert sauait assez de grec pour le pouuoir traduire; mais il ne le possédait pas suffisamment pour écrire en cette langue.  Il écriuit donc en latin, après quoi l'empereur fit traduire en grec sa réponse par un nommé Paul et Smaragde, son fils, et donna ordre qu'on la conseruât dans les archiues de la uille.

Nous ne nous arrêtons point à donner un extrait de cet écrit d'Humbert. M. l'abbé Fleuri l'a déià fait auec sa suffisance ordinaire ; et l'on peut prendre dans ce qu'il en dit une iuste notice de tout l'ouurage, seulement nous obseruerons que les matières sur lesquelles il roule  ne sont ni graues ni fort importantes. Il s'agit d'y repousser les reproches ou los calomnies, comme on les nomme, dont les Grecs schismatiques chargeaient l'Eglise Latine, pour user du pain azyme dans le sacrifice de l'autel, ieûner le samedi, manger du sang et des uiandes suffoquées, enfin interrompre le chant de l'alleluia en carême. Humbert dans sa réponse s'en est acquitté auec autant d'auantage que d'esprit et en homme sauant. D'habiles théologiens  lui reprochent toutefois d'attribuer aux Grecs certaines conséquences qu'il tire de leurs écrits, comme si c'étaient des dogmes qu'ils eussent formellement soutenus. Il en use quelquefois de même dans l'écrit suiuant. Le cardinal Bona   iuge, de son côté, qu'Humbert, par un trop grand zèle à défendre les rites des Latins, donne quelquefois dans la minutie.

2o  Une réfutation de l'écrit de Nicétas, surnommé Stéthatos par les Grecs, et Pectoratus par les Latins. C'était un moine de Stude, fameux monastère à Constantinople même, qui, étant uenu à l'appui du patriarche Michel et de l'éuêque Léon, faisait à l'Eglise Latine les mêmes reproches qu'eux, et défendait de plus contre son usage les mariages des prêtres. Sur quoi Humbert s'est cru autorisé d'accuser les Grecs de l'hérésie des Nicolaïtes,  qualification que le pape Nicolas II donna depuis aux clercs mariés dans une de ses lettres.

 Comme l'écrit de Nicétas était d'un style un peu uif et hérissé de pointes, Humbert lui répondit sur le même ton, et renchérit même au-dessus de lui. Du reste il fait paraître dans sa réponse beaucoup d'érudition, et même un fonds de critique, qui était alors fort rare. On y peut apprendre bon nombre de traits qui concernent les rites de l'Eglise latine de ce temps-là, surtout au suiet de la messe et du ieûne. On y trouue aussi des preuues de la présence réelle de Iésus-Christ dans l'eucaristie. Mais la plus auantageuse idée qu'on puisse donner de cette réponse, c'est que Dieu s'en seruit pour conuertir Nicétas qui, en conséquence, rétracta ses erreurs et anathématiza son propre écrit, comme il a été dit plus haut.

 3o  Une courte relation de ce qui se passa à Constantinople pendant le séiour des légats, mais seulement depuis le uingt-quatrième de iuin 1054 iusqu'au uingtième de iuillet suiuant, iour de leur second départ. Car on a uu qu'étant partis dès le dix-huitième, ils furent rappelés deux iours après, et renuoyés aussitôt pour euiter le piége que leur auait tendu le patriarche Michel. On y a aussi quelques éuénements arriués après.

 A la suite de cette relation uient l'acte d'excommunication, qu'ils auaient déposé sur l'autel de Sainte-Sophie le seizième de iuillet. D'abord ils y louent en peu de mots l'orthodoxie et la religion de l'empereur, des grands de l'empire et  des sages citouens de Constantinople. uenant ensuite à Michel, nommé abusiuement patriarche, disent-ils, et à ses sectateurs, ils les comparent à presque tous les anciens hérétiques, les ualésiens, les Ariens, les Donatistes, et tâchent d'appuyer cette comparaison. En conséquence les légats prononcent l'anathème contre eux, s'ils ne se conuertissent. C'est principalement dans cet acte qu'Humbert impute aux Grecs des conséquences tirées de leur doctrine ou de leur conduite, comme si c'eût été des dogmes formels. Il est adressé à tous les enfants de l'Eglise catholiquo, et porte les noms d'Humbert et des deux autres légats

 Cet acte se trouue traduit en grec, et enchâssé dans une des relations  que Michel Cérularius dressa de son côté, touchant ce qui s'était passé dans cette grande affaire. Le manuscrit qui contient l'un et l'autre est à la bibliothèque de l'empereur. Il y a deux diuerses relations de ce patriarche à ce suiet: l'une comprise en deux lettres adressées à Pierre d'Anthioche, et imprimées entre les Monuments de l'Eglise grecque de M. Cotelier.  L'autre relation n'est proprement, que le décret qu'opposa ce patriarche à l'excommunication des légats, décret conçu en un style historique, et publié en grec et en latin par Leo Allatius. . C'est dans ce décret qu'est enchâssé l'acte dont il s'agit ici, après auoir été fidèlement traduit en grec sur l'original latin.  Il est néanmoins constant que Cérularius l'auait d'abord falsifié, à dessein d'en prendre occasion de souleuer le peuple contre les légats, de quoi il fut conuaincu par l'exemplaire fidèle que ceux-ci enuoyèrent à l'empereur. Il craignit apparemment de s'exposer à la même confusion dans la suite. C'est pourquoi il l'inséra dans son écrit tel qu'il était originairement

Nous auons quatre éditions des trois ou quatre écrits du cardinal Humbert, desquels on uient de rendre compte.

En 1604 Baronius et Canisius les publièrent chacun de son côté , sans être concertés: l'un dans l'appendice du onzième uolume de ses Annales, sur un manuscrit du uatican; l'autre au sixième uolume de ses Lectiones antique, sur un manuscrit de la bibliothèque de l'électeur de Bauière. Toute la différence entre ces deux éditions consiste en ce que Baronius n'a point donné le texte suiui de la lettre de Michel Cérularius et de Léon d'Acride , et qu'il a transporté dans le corps de son ouurage la courte relation de ce qui se passa à Constantinople, auec l'acte d'excommunication qui la suit. Au contraire, dans l'édition de Canisius, ces deux pièces uiennent immédiatement après les autres; et le recueil commence par la lettre qu'Humbert réfute dans son premier  ouurage. On a mis de même à la tête du second, dans l'une et l'autre édition, l'écrit du moine Nicétas. De l'édition de Canisius le recueil est passé dans les diuerses bibliothèques des Pères , où l'on aurait bien pu corriger le nom du diocèse de l'éuêque Iean, à qui la lettre de Michel et de Léon est adressée. Ce nom y est exprimé par Cannensi, au lieu de Tranensi. La plus belle, comme la plus correcte des quatre éditions est celle qu'en a donnée M. Basnage en renouuelant la collection de Canisius, réimprimée à Anuers en 1725.  On a aussi la petite relation auec l'acte d'excommunication dans le recueil général des conciles. 

 Gesner marque une édition particulière de l'écrit contre Nicétas, faite à Cologne en 1521.  Mais comme il se trompe en donnant à cet écrit le titre de Dialogue, qui appartient à la réfutation de la lettre du patriarche Michel et de l'éuêque Léon, il pourrait fort bien s'être aussi trompé en indiquant cette édition, inconnue aux autres bibliographes.

4o Il y a d'Humbert un autre écrit beaucoup plus étendu que tous les précédents ensemble. C'est un traité contre les simoniaques, qui étaient si multipliés en son siècle, et contre lesquels tous les papes de son temps firent tant de décrets réitérés. L'ouurage est diuisé en trois liures, et chaque liure en plusieurs chapitres, souuent assez longs. On en  compte iusqu'à cinquante-trois dans le troisième liure; mais les neufs derniers y manquent, comme il paraît par la table qui est à la tête du liure, et dans laquelle ils sont indiqués. Dom Mabillon auait tiré ce traité d'un manuscrit de la bibliothèque Laurentienne du grand duc de Toscane, qui lui paraissait du temps de l'auteur et qui pourrait bien être son original.  C'est sur sa copie que dom Martène en a fait présent au public dans le cinquième uolume de ses Anecdotes. 

Le premier liure du Traité, et quelques endroits des suiuants sont en forme de dialogue, tantôt entre le Corrupteur et le Censeur, tantôt par obiections et  par réponses.  Iean de Bayon, auteur de la Chronique de Moyenmoutier, qui ne compte que deux liures dans ce traité, dit qu'Humbert le composa pendant son séiour à Florence. On a uu qu'il passa effectiuement quelque temps dans cette uille, à la suite des papes uictor II et Etienne IX. Ce fut précisément en ce temps-là qu'il y mit la main. Nous en auons la preuue dans son ouurage même.  Y faisant l'éloge de l'empereur Henri le Noir, pour son zèle à combattre la simonie, il le loue comme étant déià mort, ce qui arriua en 1056. Y parlant fort mal au contraire de Henri Ier, roi de France, parce qu'il la fauorisait, il le suppose encore en uie, et l'on sait qu'il ne mourut qu'en 1061. Ceci,  rapproché des éuénements de la uie de l'auteur, montre qu'il finit son ouurage en 1057, ou auant le mois de mars de l'année suiuante, qu'il quitta Florence pour se retirer à Bénéuent, et de là au Mont-Cassin.

 Humbert l'entreprit pour réfuter un certain écriuain, nommé Spinosule, qui auait publié un ouurage, en faueur des ordinations faites par simonie ou par des simoniaques. Autant qu'on en peut iuger par les morceaux qu'en rapporte Humbert, il paraît que Spinosule soutenait ces ordinations, non-seulement, comme ualides, mais encore comme licites: ut puta quibus nichil desit in nulla gratia . Humbert entreprend de montrer le contraire sur l'un et l'autre point, de façon que le  but principal de son ouurage tend à établir que ces sortes d'ordinations sont tout à la fois nulles comme illicites.

Pour y paruenir l'auteur pose diuers principes qu'il appuie des autorités de l'Écriture, des Pères et des conciles, et d'où il tire des conséquences fauorables à son dessein.  Il établit que les hérétiques sont pires que les Iuifs et les païens, mais qu'entre tous les hérétiques il n'y en a point au-dessus des simoniaques; qu'ils croient le Saint-Esprit non-seulement moindre que le Père et le Fils, et par conséquent soumis à l'un et à l'autre, mais encore inféricur et soumis à eux-mêmes, comme une chose uénale;  que ceux qui sont ordonnés par  les hérétiques deuiennent leurs complices, et par conséquent suiets à la pénitence publique; d'où il s'ensuit qu'ils ne peuuent être ordonnés, puisque les canons défendent d'ordonner les pénitents publics.

 Humbert se fait quelques obiections, ou plutôt rapporte celles qu'on lui faisait. La plus forte consiste à dire que les canons prescriuent de déposer ceux qui ont été ordonnés par simonie; d'où il résulte qu'ils auaient reçu la grâce et l'honneur de l'ordination, puisque la déposition n'est que la priuation de l'honneur reçu. A quoi il répond par le second canon du concile de Calcédoine contre les simoniaques, qui porte que la grâce de l'ordination ne se peut uendre. Il aioute de plus qu'il est constant,  par plusieurs endroits de l'Écriture, qu'on ne peut ni uendre ni acheter le Saint-Esprit.  Reuenant ailleurs à la même obiection, il soutient que la déposition des simoniaques n'est point une priuation de l'honneur qu'ils auraient reçu, mais une réfutation notoire de leur prétendue promotion.

 Il s'obiecte encore qu'il est au moins urai que les simoniaques reçoiuent iniustement le Saint-Esprit et la grâce de l'ordination, et que l'ayant iniustement ils la confèrent de la même manière à ceux qu'ils ordonnent. Humbert répond que le Saint-Esprit, étant la iustice éternelle, ne peut iamais s'acquérir iniustement. Il est uisible par là que notre auteur confond ici la grâce de l'ordination auec l'essence de l'ordination. Il n'était pas au reste le seul  qui en son temps regardât comme nulles les ordinations simoniaques. On a uu que le pape Nicolas II établit la même chose dans un de ses décrets ; et peut-être y fut-il déterminé par l'ouurage d'Humbert.

Cet ouurage, après tout, est fort propre à inspirer une horreur salutaire pour la simonie; à en faire sentir toutes les suites pernicienses, et à montrer les grands maux qu'elle auait dès lors causés dans l'Église. Il est de plus écrit auec un air de piété qui touche, et une certaine politesse qui n'était pas alors commune. Il y a de l'éloquence et une grande érudition. L'auteur y cite quelquefois, il est urai, de fausses pièces, telles que les décretales attribuées aux premiers papes. Il paraît qu'il auait surtout  beaucoup lu les poésies de S. Prosper, et qu'il les goûtait singulièrement.

5o Richer, chroniqueur de Senones , et Iean de Bayon , attribuent à Humbert des hymnes et autres pièces pour les offices de diuers saints, nommément S. Cyriaque, martyr; S. Grégoire, pape; S. Hidulfe, S. Déodat, S. Colomban, sainte Othilie, uierge. Ils aioutent qu'Humbert, après les auoir composées, les enuoya ensuite à Brunon, éuêque de Toul, et depuis pape sous le nom de Léon IX, afin qu'il les notât en musique, ou en plain-chant. Mais Wibert, historien de ce pape, qui uiuait de son temps, lui donne disertement ces pièces, tant pour le fond que pour la note. 

 6o Ciaconius , Oldoini  et quelques autres attribuent aussi à Humbert un recueil de diuerses histoires qu'ils ne spécifient point autrement. uassebourg lui donne pour titre: Historial de Humbert, cardinal de Sicile; et le sauant dom Calmet nous auertit qu'il s'agit de l'histoire des abbés de Moyenmoutier. Mais nous auons montré en son lieu que cet ouurage appartient à ualcande, moine de ce monastère, qui florissait auant Humbert.

7o Les auteurs deià cités, et d'autres après eux, ueulent encore faire honneur à notre cardinal d'un commentaire sur la règle de S. Augustin. Mais ils confondent ici Humbert, éuêque de Blanche-Selue, auec Humbert, cinquième général de l'ordre de  Saint-Dominique, qui est le uéritable auteur de ce commentaire.

8o Enfin Oldoini attribue au cardinal Humbert un écrit, en faueur de la uirginité perpétuelle de la sainte uierge, contre ceux qui la combattaient. C'est au reste ce qu'il ne prouue point, et qui ne se trouue établi nulle part ailleurs. Mais on ne peut lui refuser la traduction de la lettre du patriarche Michel et de l'éuêque Léon à Iean de Trani, telle qu'elle se lit à la tête de la réponse qu'il y fit, puisque l'historien du pape saint Léon IX la lui donne.  On a dit aussi plus haut que Humbert auait dressé la profession de foi que Bérenger souscriuit en 1059.





NOTITIA ALIA EX GALLANDO.



De Humberto Silue Candide episcopo et de Niceta Pectorato

 Fuit Humbertus monachus Tullensis ordinis S. Benedicti. Ex Lotharingia Romam uenit cum Leone IX, anno 1049. Mox cardinalis creatus Sublacensi monasterio preficitur. Erat Grece doctus: ideoque anno 1053 Latine uertit epistolas Leonis Acridani et Michelis Cerularii ad Ioannem Tranensem. Cum episcopus Silue Candide designatus fuisset, insequenti anno 1054 mittitur legatus Constantinopolim ad compescendum schisma. Re infecta Romam reuersus est. Anno 1059 sub Nicolao papa composuisse dicitur formulam abiurationis Berengarii, et post annum denique 1064 obiisse. Cum esset Constantinopoli, rogatus a Constantino Monomacho scripsit disputationem inter Romanum et Constantinopolitanum. Cumque Nicetas Pectoratus Simeonis iunioris discipulus, et in cenobio Studii monachus infamem edidisset  libellum contra Latinos, quem habes infra, hunc eumdem acriter confutauit Humbertus. Accidit hoc ante annum XI Monomachi. Namque eo anno cum die ipso S. Ioannis Baptiste accessisset Humbertus ceterique legati ad Studense monasterium, Pectoratus suum illum infamem anathematizauit libellum: quod postridie eius diei iterum fecit. Hinc ab eis in communionem receptus, effectus est eorum familiaris amicus. Utrum perseuerauerit Grecorum laudes in suspicionem adducunt. Commentarium quoque eorum que contra Michelem reliquosque ab apocrisiariis gesta sunt, scriptis antecedentibus subiunximus ex Canisio Basnagiano desumptis. Agitur in illis: De azymo presertim, de celibatu sacerdotum et obseruatione Sabbati in Quadragesima.





HUMBERTUS SILuAE CANDIDAE ADuERSUS GRAECORUM CALUMNIAS.






[ARGUMENTUM.]

Calumnia episcoporum Michelis Constantinopolitani, et Leonis Arridani [Acridani] peruicaciter exhalantium pestiferas mefites [mephites] diuersarum hereseon, aduersus sanctam Romaum Ecclesiam apostolicamque sedem, imo contra omnem Latinam et Occidentalem Ecclesiam. Hec quidem calumnia, Greco sermone edita, et Ioanni Kannensi  episcopo in suggillationem omnium Latinorum directa, cum fuisset Trani exhibita fratri Humberto, sancte Ecclesie Silue Candide episcopo, in Latinum est translata eius studio, atque delata domino Leoni nono. Que etiam hic ad cautelam multorum et notitiam, non autem ad utilitatem aliquam inserta, cunctis scire uolentibus fideliter est conseruata.

 MICHAEL uniuersalis patriarcha noue Rome, et LEO archiepiscopus Arride [Acride] metropolis Bulgarorum, dilecto fratri IOANNI Kannensi episcopo.

I. Dei magna dilectio et iucunda compositionis uiscera flexere nos scribere ad tuam sanctitatem, et per te ad uniuersos principes sacerdotum et sacerdotes Francorum, et monachos et populos, et ad ipsum reuerendissimum papam, et memorari de azymis et sabbatis, que mystice indecenter custoditis, et communicatis Iudeis. Etenim azyma et sabbata ipsi custodire a Moyse iussi sunt: nostrum uero pascha Christus est. Qui, ut non iuxta legem inueniretur aduersarius, et circumcisus est, et legale pascha celebrauit primitus. Sic, illo discedente, nostrum nouum operatus est. Et hoc manifestum  est in Euangelio secundum Mattheum; de mystica cena loquens euangelista, sic quoque inquit: »Prima autem die azymorum accessere discipuli ad Iesum dicentes ei: Ubi uis paremus tibi comedere pascha? Qui ait: Ite ad ciuitatem ad quemdam, et dicite ei: Tempus meum prope est, apud te facio pascha cum discipulis meis.« Et post pusillum: »uespere autem facto discumbebat cum duodecim. Et, edentibus illis, dixit: Amen, amen dico uobis, quia unus uestrum me traditurus est.« Et post pusillum, dicente Iuda: »Nunquid ego sum, Rabbi?« dixit ei: »Tu dixisti.« Huc usque, o Dei homines, uniuersa legalis pasche sunt. Deinde ea que mystici et nostri sunt addidit; euangelista enim dixit: »E tentibus autem illis, accepit iehsu panem,  fregit et dedit discipulis suis, et dixit: Accipite et comedite; hoc est corpus meum, quod pro uobis tradetur. Et accipiens calicem, gratias egit, et dedit illis, dicens: Bibite ex eo omnes, hic est sanguis meus Noui Testamenti.« Dicendo enim noui ostendit  quomodo ea que ueteris fuerunt Testamenti cessauere. Aspicite quomodo panem corpus suum sub Nouo Testamento uocauit. uos quidem panem, nos dicimus. autem interpretatur eleuatus et sursum portatus a fermento et sale, calorem et eleuationem habens. Azyme autem nichil distant a lapide sine anima, et luto lateris deorsum coniuncte terre et sicco luto comparate. Quas Moyses cum amaritudinibus comedere miseris Iudeis semel in anno legem constituit; quoniam male passionis et tribulationis symbola sunt; at nostrum pascha gaudium et letitia totum est, et extollit nos ab humo propter gaudium ad celum, sicut et fermentum, propter proprium calorem, panem, qui panis omni suauitate repletus est. Azyme uero neque sal, neque  fermentum habentes, lutum est aridum. Aut non audistis Iesum dicentem discipulis suis. Quia uos estis sal terre? Et quoniam Simile est regnum celorum fermento, quod accipiens mulier abscondit in farine satis tribus, usque dum fermentaretur totum? Mulierem sanctam Ecclesiam uocat. Satis uero tribus modis repletis, Patrem et Filium et Spiritum sanctum: quorum nequaquam lutulente azyme sunt participes. Dicit enim et Dauid de Christo: Tu es sacerdos in eternum secundum ordinem Melchisedech. Qui ante Abraham et Moysen, celi et terre et ceterarum creaturarum agnoscens Deum, exsurgens obtulit illi panem et uinum. Ideo dicit diuinus Apostolus: »Quoniam si consummatio per leuiticum sacerdotium erat, non secundum ordinem Melchisedech  sacerdos Christus diceretur .« Et quia »translato sacerdotio necesse est ut legis translatio fiat ,« que lex lutulenta constituit azyma Iudeis custodire.

 II. Idem ipse magnus Paulus ad Corinthios prima Epistola ex his loquens ait: »Fratres, ego accepi a Domino quod et tradidi uobis: quoniam Dominus in nocte qua tradebatur, accepit panem et gratias agens fregit et dixit: accipite et comedite, hoc est corpus meum quod pro uobis tradetur: hoc facite in meam commemorationem. Similiter et de calice: Hic est calix Nouum Testamentum in meo sanguine: hoc facite quotiescunque bibetis in meam commemorationem. Quotiescunque manducabitis panem hunc et calicem bibetis in meam commemorationem, mortem Domini annuntiabitis .« Azyme uero quoque commemorationem habent Dei, neque mortem illius annuntiant, sicut Mosaice et ante mille quadringentos annos ex lege  constitute: et per Nouum Testamentum, hoc est, per sanctum Euangelium et per Christum maledicte et derelicte.

III. Sabbata uero quomodo in Quadragesima iudaice obseruatis? Aut non audistis euangelistam loquentem: quia transeuntes discipuli in sabbatis ceperunt iter agere euellentes spicas et comedentes? Dicebant autem Iudei ad Christum: »uides quid isti fecerint sabbatis?« Qui dixit: »Etiam. Aut nescitis quid egit Dauid cum esuriret ipse, et qui cum eo erant? quomodo intrauit in templum, et panes propositionis comedit,« et cetera. Et quia »sabbatum propter hominem factum est, non homo propter sabbatum.« Qui et dicebant, »quoniam homo iste non est ex Deo, quia sabbatum non custodit  .« Et iterum loquente Christo in sabbato, et qui manum habebat aridam, similiter et eo qui demonis spiritum habebat, in sabbato mundato, murmurantibus Iudeis et similia dicentibus, dicit Christus: »Hypocrite, unusquisque uestrum non soluit asinum a presepe, aut bouem suum, et ducit adaquare? .« Et paralytico similiter quem sanum fecit. Et ideo hi qui sabbata cum azymis custodiunt, neque Iudei neque Christiani sunt, sed similes sunt leopardo, sicut dicit magnus Basilius, cuius capilli nec nigri sunt, nec albi omnino.

 Iu. Quomodo autem et suffocata hi tales comedunt, in quibus sanguis tenetur? An nescitis ut omnis animalis sanguis anima ipsius sit, et qui comederit sanguinis animam comedit? Et idcirco secundum hoc nec gentiles ex toto sunt. Illi enim occidunt, aut plagantes comedunt.

u. Item alleluia in Quadragesima non psallitis, sed semel in pascha tantummodo: quod interpretatur, Dominus uenit, laudate, hymnum dicite, et benedicite ei. Ergo secundum hoc neque Domini, Dominum, neque Benedictus qui uenit, psallitis. Et istud uero alleluia Hebraice dictum est.

uI. Cur tantam deceptionem horum talium non aspicitis nec intelligitis, neque corrigitis populos et uosmetipsos, sicut qui debent iudicari ex his a  Deo? Non derelinquitis quod dicitur quod hoc Petrus et Benedictus et Paulus et ceteri docuerunt? Decipitis uos ipsos et populum in istis. Que uero scripsi, ea sunt que Petrus et Paulus et ceteri apostoli et Christus docuit, et sancta Ecclesia catholica suscepit et custodit religiose. Que et uos correcti custodite. Azymas uero et custodias sabbatorum proiicite miseris Iudeis; similiter et suffocata barbaris gentibus, ut fiamus puri in recta et immaculata fide, et unus grex unius pastoris Christi. Cuius in cruce diuino sanguine inebriati laudamus puri pure Patrem et Filium et Spiritum sanctum. Uniuersa Mosaice legis et ab eo custodita derelinquentes sine Deo Iudeis, qui uelut ceci perquirentes Christum lumen amiserunt, permanentes  in umbra, sicut insipientes perpetuo. Hec autem, homo Dei, et multoties ipse cum populo agnoscens docuisti esse, et correctus scripsisti multis similem consuetudinem habentibus. Et ut habeas salutem anime tue, mitte principibus sacerdotum et sacerdotibus, et adiura ut per hec seipsos corrigant, et Dei populum, ut Dei mercedem in istis habeas. Et si hoc feceris, propono et per secundam scriptionem maiora et perfectiora his tibi scribere, fidei uera ostensione et firmamento animarum pro quibus Christus posuit animam suam.




TEXTUS PRAEFATORUM SYCOPHANTARUM EXPLICATUR.





[ARGUMENTUM.]

Incipit responsio fratris Humberti sancte Ecclesie Silue Candide dicti episcopi, instar dialogi ad ipso Latine conscripta apocrisariatus sui tempore Constantinopoli. Et iussu imperatoris religiosi et orthodoxi Constantini Monomachi Grece edita, sub nominibus Constantinopolitani et Romani, anno Domini millesimo quinquagesimo quarto.

 I. ROMANUS. Prefulgente gratia sancte et indiuidue Trinitatis, in cuius manu nos et sermones nostri, hinc iam aggredimur responsum in litteris et cauillationibus uestris: ut palam sit nos illius summi Petri disciplina eruditos, qui dixit: »Sitis parati semper ad satisfactionem omni poscenti uos rationem de ea que in uobis est spe, cum modestia et timore conscientiam habentes bonam: ut, in eo quod detrahunt uobis, confundantur qui calumniantur uestram bonam in Christo conuersationem.«  Quod figurate per Moysen Dominus innuit, ubi uectes quibus arca portaretur, circulis ipsius semper inesse precepit: nec unquam extrahi ab eis, ne qua mora fieret quotiescunque arcam eleuare necesse esset. Arca siquidem sanctam Ecclesiam; circuli eius diuinam Scripturam; uectes eius prepositos Ecclesie significant, quos semper expedit sacre Scripture insistere: ne pudenter tunc uelint discere, quando iam ad exaltationem sancte Ecclesie debent questiones quorumlibet enodare. Unde calumniam uestram  seriatim discussuri, ab ipsius initio non pigritamur ordiri.

Insuper ut manifestius uestra dicta a nostris secernantur, uestra obelis, nostra autem asteriscis prenotantur. Sed tandem uideamus quale sit illud uestre calumnie proemium, quo laborastis auditorem uestrum efficere beneuolum, ita dicendo:

II. CONSTANTINOPOLITANUS. Dei magna dilectio et iucunda compassionis uiscera flexerunt nos scribere ad tuam sanctitatem, et per te ad uniuersos principes sacerdotum, et sacerdotes Francorum et monachos et populos, et ad ipsum reuerendissimum papam: et memorari de azymis et sabbatis, que mystice indecenter custoditis et communicatis Iudeis. Etenim azyma et sabbata ipsi custodire a  Moyse iussi sunt.

III. ROMANUS. Ex hac uestra prefatione sicut profitemini, crederemus uos salutem totius Latine seu occidentalis Ecclesie pro sola magna Dei dilectione querere: si sciremus uos uestram uestrorumque non negligere. Cum uero uos ipsos et uobis commissos negligatis, ut nefandos Iacobitas, imo Theupaschitas, seu alias hereticorum pestes, inter uos et penes uos habeatis: neque eorum consortia, neque colloquia, neque conuiuia seu pariter orare deuitetis: quomodo saltem suspicabimur uos aliqua dilectione Dei aut proximi premonitos compati nostre perditioni, sicut putatis? Et quare ad preceptum gloriosi Pauli, sic aures precordiorum  obdurastis, ut dicentem non aduertatis: »Hereticum hominem post unam et secundam admonitionem deuita? « Unde ipse Paulus, sciens quod nulla pars esset fideli cum infideli, Ireneum et Philetum deuitauit, Et Timotheo Alexandrum erarium deuitare precepit. Cur etiam non animaduertitis beatum Ioannem contestantem fidelibus: »Si quis uenit ad uos et hanc doctrinam non affert, nolite eum recipere in domum, nec aue ei dixeritis: Qui enim dicit aue, communicat operibus illius malignis?«  Ast uos, quasi omnia munda immunda sint uobis, oculis contra uos et uestra clausis sanctam Romanam et omnem occidentalem Ecclesiam pollutam heresi et Iudaismo proclamatis, et uelut quamdam abominationem deuitatis.  Ex qua tam ceca et hactenus inaudita audacia ad hoc prorupistis ut cunctorum hereticorum, quos adhuc deprehendere ualuimus, temeritatem transcendatis. Quamuis omnino singule hereses suis adinuentionibus aliqua ecclesie membra fatigauerint, nulla tamen adhuc ad tantam uesaniam erupit, ut opinionem suam prime et apostolice sedi ingerere presumpsisset, cum interpositione anathematis. Recensete si placet, ab initio Christianitatis usque ad nostra tempora cunctarum hereseon uolumina; et uidebitis an aliqua earum presumpserit talia. Et cum non inueneritis, saltem tunc resipiscite, ne, quod absit! permaneatis uiciniores precursores illius Antichristi, qui aduersatur et extollitur supra  omne quod dicitur Deus, aut quod colitur. In cuius arrogantie monte consistentes, et ex supercilio eius omnia subter uos iacere reputantes, dicitis uos flexos uisceribus compassionis scribere cunctis sacerdotibus Francorum et reuerendissimo pape. Sed non solum Romani et Francorum sacerdotes, uerum etiam omnis Latina Ecclesia de monte domus Domini clamat, uobis contradicens: »In Domino confido: Quomodo dicitis anime mee, transmigra in montem sicut passer?«  Tamen eum quem papam reuerendissimum dixistis, reuereri et non detestari debuistis.

Iu. Quod autem impudenter calumniamini nos communicare Iudeis, obseruando typice azyma et sabbatum, phrenesi inueterata arbitramur adeo uos  perdidisse sensum ut nec factum uestrum respicitis nec dictum. Quapropter suademus uobis ut ad cor redeatis, et animaduertatis quid in Exodo Moyses iubeat de azymis: »Primo mense, quarta decima die mensis ad uesperum comedetis azyma, usque ad uicesimam primam eiusdem mensis ad uesperam. Septem diebus fermentatum non inuenietur in domibus uestris. Qui comederit fermentatum, peribit anima eius de cetu Isrel, tam de aduenis quam de indigenis terre. Omne fermentatum non comedetis, in cunctis habitationibus uestris comedetis azyma .« Item unde superius: »Septem diebus azyma comedetis. In die prima non erit fermentatum in domibus uestris. Quicunque comederit fermentatum, peribit anima  illa de Isrel, a prima die usque ad diem septimam. Dies prima erit sancta atque solemnis, et dies septima eadem festiuitate uenerabilis, nichil operis facietis in eis, exceptis his que ad uescendum pertinent, et obseruabitis azyma .« Item in sequentibus, scilicet in capitulo tertio decimo eiusdem Exodi dicitur: »Septem diebus uesceris azymis, et in die septima solemnitas Domini erit. Azyma comedes. Septem diebus non apparebit apud te aliquod fermentatum, nec in cunctis finibus tuis .« Item: »Solemnitatem azymorum custodies: Septem diebus comedes azyma, sicut precepi tibi, in tempore messis nouorum .« Et in Leuitico: »Mense primo, quarta decima die mensis ad uesperam Phase Domini est: et in quinta  decima die mensis huius, solemnitas azymorum Domini est. Septem diebus azyma comedetis, dies primus erit uobis celeberrimus sanctusque, omne opus seruile non facietis in eo, sed offeretis sacrificium in igne septem diebus. Dies autem septimus erit celebrior et sanctior, nullumque opus seruile fiet in eo .« Et in Numero: »Mense primo quarta decima die mensis Phase Domini est, et quinta decima die solemnitas. Septem diebus comedetis azyma. Quorum dies prima uenerabilis et sancta erit: omne opus seruile non facietis in ea, offeretisque holocaustum Domino: uitulos de armento duos, arietem unum, agnos anniculos et immaculatos septem, et sacrificia singulorum, et similam  que conspersa sit oleo. Tres decimas per singulos uitulos, et duas decimas per arietem, et decimam decime per agnos singulos, id est, per septem agnos, et hircum pro peccato unum, ut expietur uobis .« Et in Deuternomio: »Obserua mensem nouarum frugum et uerni primum temporis, ut facias Phase Domino Deo tuo, quoniam in isto mense eduxit te Dominus Deus tuus de Aegypto nocte. Immolabisque Phase Domino Deo tuo de ouibus et de bobus, in loco quem elegerit Dominus Deus tuus, ut habitet nomen eius ibi. Non comedes in eo panem fermentatum: septem diebus comedes absque fermento afflictionis panem, quoniam in pauore egressus es de Aegypto, ut memineris diei egressionis tue de Aegypto omnibus  diebus uite tue. Non apparebit fermentatum in omnibus terminis tuis septem diebus et non remanebit de carnibus eius quod immolatum est uesperi, die primo mane .«

u. Hec omnia, si ita Iudeis carnalibus carnaliter obseruanda ueteris legis lator celitus censuit constat hec secundum carnalem obseruationem omnino aliena a nobis. Quia in illis septem diebus quotidie fermentatum in omnibus finibus et terminis nostris et domibus inuenitur, apparet atque comeditur. Nec ipsos septem dies aliter quam reliquos totius anni in azymis obseruamus: nec apud nos perit de cetu nostro anima illius quicunque, tam de aduenis quam et de indigenis, terre comederit fermentatum in diebus supra dictis. Sed nec uelut ipsi, a decima  die mensis primi sumptum agnum masculum anniculum ex pecoribus usque ad quartum decimum seruamus, nec ad uesperam immolamus,ut sanguine eius postes signemus, nec carnes eius assas igni, accincti et calceati, tenendo baculos in manibus, nocte comedimus festinanter, cum azymis panibus et lactucis agrestibus. Insuper non offerimus incensum holocaustum Domino in his diebus quotidie in igne uitulos duos de armento, arietem unum, agnos anniculos immaculatos septem: et sacrificia singulorum, et similam conspersam oleo: neque hircum pro peccato, ut expietur pro nobis. In quo ergo communicamus Iudeis? et in quo solemnitatem azymorum custodimus? An forsan quia solemnes  eosdem dies et feriatos habemus, et a quarta decima luna usque ad uicesimam primam obseruamus? Et cur eadem uos obseruatis? nisi quia aliud nobis innuunt, aliud illis? Illis enim data sunt  in memoriam spiritualis egressionis nostre ex hoc mundo, ut uacemus et uideamus quoniam ipse est Deus qui nos de tenebris uocauit in admirabile lumen suum, conresurgere et consedere nos faciens secum in celestibus, et ut instar lunaris globi incipiamus lucem cordis nostri, id est rationem, a  terrenis auertere et ad celestia conuertere; sicque sapiendo et querendo que sursum sunt, reuiuiscamus Deo et moriamur mundo. Sic quoque omnia que superius nos carnaliter obseruare negauimus, Domino annuente, spiritualiter et obseruamus et omnimode cupimus obseruare, procul dubio credentes quod, quecunque scripta sunt, ad nostram doctrinam scripta sunt, beato Paulo sic protestante: »Hec omnia in figuris contingebant illis: Scripta sunt autem ad correctionem nostram, in quos fines seculorum deuenerunt .«

uI. Nunc ad obseruantiam sabbati ueniatur. De quo ita in Exodo precipitur: »Memento ut diem sabbati sanctifices. Sex diebus operaberis, et facies omnia opera tua. Septima autem die sabbatum Domini  Dei tui. Non facies omne opus, tu et filius tuus et filia tua seruus tuus et ancilla tua. iumentum tuum et aduena qui est intra portas tuas. Sex enim diebus fecit Dominus celum et terram et mare, et omnia que in eis sunt, et requieuit die septimo. Idcirco benedixit Dominus diem sabbati, et sanctificauit eum .« Item in eodem: »Sex diebus operaberis: die septimo cessabis arare et metere .« Igitur in huiusmodi obseruatione sabbati, ubi et qualiter communicamus Iudeis? Illi enim in sabbato otiosi et feriati nec arant nec metunt, nullumque opus ex more faciunt, sed festum habent et conuiuium, et requiescunt serui et ancille eorum, boues et iumenta. Nos uero nichil horum obseruamus, sed  omne opus facimus, sicut et in precedentibus quinque diebus, et ieiunamus sicut et in proxima sibi feria sexta ieiunamus. uos uero si non iudaizatis, dicite cur Iudeis in simili obseruantia sabbati communicatis? Sabbatum certe ipsi celebrant, et uos celebratis: epulantur ipsi, et soluunt semper in sabbato ieiunium. Illi in sua quadragesima soluunt a ieiuno omne sabbatum preter unum, et uos in uestra quadragesima soluitis a ieiunio omne sabbatum preter unum. Illis duplex est causa sabbatum celebrandi, scilicet ex precepto Moysi, et quod contristatis discipulis, ipsi fuerunt de morte Domini, quem non credebant resurrecturum, in hac die gauisi. Unde quia cum Iudeis sabbatum, et nobiscum  celebratis diem dominicum, uidemini in tali obseruatione imitari sectam Nazarenorum, qui sic recipiunt Christianismum ut non dimittant Iudaismum. Latina autem Ecclesia, compatiens passo et sepulto Domino, congaudet resurgenti in die Dominica; quando Iudeos nimia occupauit mestitia, et custodes sepulcri conati sunt corrumpere pecunia. Unde nos, traditionem apostolicam usque in hodiernum diem de sabbato retinentes, et usque in finem retinere cupientes, hic subscribere curauimus quid  super hoc senserint et confirmauerint nostri antiqui et uenerabiles Patres. Ex quorum numero beatissimus papa Siluester, magni Constantini Augusti spiritualis pater, inter alia dixit: »Si omnis Dominicus dies resurrectionis gratia est colendus in gaudio Christianorum: omnis ergo sabbati dies sepulture deputandus est in exsecratione Iudeorum. Omnes enim discipuli Domini Sabbato fletum habuerunt, sepultum Dominum suspirantes, et Iudeis exsultantibus letitia inerat. Apostolis autem ieiunantibus tristitia imperabat. Tristemur itaque cum tristantibus de sepultura Domini, si uolumus cum iisdem de Domini resurrectione gaudere. Neque enim fas est ut destructiones ciborum et cerimonias Iudeorum more Iudaico obseruemus.« Hec et his  similia dicente sancto Siluestro, non placuit quibusdam Orientalibus ista traditio apostolice sedis, sed magis elegerunt celebrare sabbatum cum Iudeis. Cuius sententie concordans sanctus papa Innocentius ait: »Sabbato ieiunandum esse ratio euidentissima demonstrat. Nam si diem Dominicum ob uenerationem resurrectionis Domini nostri Iesu Christi non solum in pascha celebramus, uerum etiam per singulas hebdomadarum ipsius diei imaginem frequentamus, ac sexta feria propter passionem Domini ieiunamus, Sabbatum pretermittere non debemus, quod inter tristitiam atque letitiam temporis illius uidetur inclusum. Quod utique constat apostolos biduo isto et in merore fuisse, et propter metum Iudeorum se occuluisse. Quod utique  non dubium est, et in tantum eos ieiunasse biduo memoratur, ut traditio Ecclesie habeat isto biduo sacramenta penitus non celebrari. Que forma utique per singulas hebdomadas est tenenda, propter quod commemoratio diei illius semper est celebranda.« Quod si putatis semel atque uno Sabbato ieiunandum, ergo et dies Dominica et sexta feria semel in pascha erit utique celebranda. Si autem Dominice diei ac sexte ferie per singulas hebdomadas reparanda imago est, dementis est, bidui agere consuetudine, Sabbato pretermisso, cum non disparem causam habeat a sexta uidelicet feria in qua Dominus passus est, quando et apud inferos fuit, ut die tertia resurgens redderet letitiam, post biduanam precedentem tristitiam.  Non ergo nos negamus sexta feria ieiunandum, sed dicimus in Sabbato hoc agendum, quia ambo dies tristitiam apostolis et his qui Christum secuti sunt indixerunt, qui, die Dominico exhilarati, non solum ipsum festiuissimum esse uoluere, uerum etiam per omnes hebdomadas frequentandum esse duxerunt. Hinc iam reliqua uestra dicta discutiamus.

uII. CONSTANTINOPOLITANUS. Nostrum uero pascha Christus est. Qui, ut non iuxta legem inueniretur aduersarius, et circumcisus est, et legale pascha celebrauit primitus, sic, illo discedente, nostrum nouum operatus est.

uIII. ROMANUS. Quod Christus uestrum pascha sit, sciatis nos ita concedere, si eum asseritis etiam  nostrum, imo totius catholice Ecclesie pascha esse. Quod si, quod absit! pertinaciter contradixeritis, auscultabimus ipsum Dominum nostrum Iesum Christum sic suos premonentem de pseudochristis et pseudoprophetis: »Si quis uobis dixerit: Ecce hic est Christus, aut ecce illic: nolite ire, neque sectemini .« Quod uero dicitis Dominum Iesum, celebrato uetere pascha, nouum discipulis suis celebrandum tradidisse: quis sapiens id negat? Sed illud quod dicitis, Dominum nostrum Iesum Christum ideo circumcisum et uetus pascha celebrasse ne iuxta legem inueniretur Deo contrarius, quis unquam ausus erit astruere, nisi manifestus hereticus? In hoc enim uidemini peruerse cum Marcionitis et Manicheis sentire alium Deum  ueterem legem, alium nouam dedisse; et, ut apertius dicam, Deum malum et Deum bonum uultis introducere. Et ne illi malo, hoc est Deo tenebrarum, bonus iste Deus lucis inueniretur aduersarius, et circumcisus fuit et celebrauit pascha uetus. Et quasi deuitans illius tyranni, uelut fortioris se, iram incarrere, ad tempus simulauit se legem eius obseruare. Sed absit tam pestiferum uirus a fidelium auribus et cordibus, ut uel suspicetur aliquis aliquid aliquando simulasse omnipotentem et simplicissimam ueritatem, que est Christus Deus noster, aut alium ueteris legis esse, alium noue auctorem! cum ipsa ueritas protestetur, dicens: »Nolite putare quoniam ueni soluere legem aut prophetas: non ueni soluere legem, sed adimplere ;« et Psalmista dicat:  »Etenim benedictionem dabit legis lator .« Deinde subiunxistis:

IX. CONSTANTINOPOLITANUS. Et hoc manifestum est, sicut, in Euangelio secundum Mattheum, de mystica cena loquens, euangelista sic quoque inquit: »Prima autem die azymorum accesserunt discipuli ad Iesum dicentes: Ubi uis paremus tibi comedere pascha? Qui ait: Ite in ciuitatem ad quemdam, et dicite ei: Tempus meum prope est, apud te facio pascha cum discipulis meis .« Et post pusillum: »uespere autem facto discumbebat cum duodecim discipulis suis, et edentibus illis dixit: Amen dico uobis, quia unus uestrum me traditurus est .« Et post pusillum,  dicente Iuda: »Nunquid ego sum, Rabbi? ,« dicit ei: »Tu dixisti .« Huc usque Dei hominis, uniuersa legalis pasche sunt. Deinde ea que mystici et nostri sunt, addidit Euangelista, et dixit: »Edentibus autem illis, accepit iehsu panem, fregit et dedit discipulis suis, et dixit: Accipite et comedite, hoc est corpus meum, quod pro uobis tradetur. Et accipiens calicem gratias egit et dedit eis dicens: Bibite ex eo omnes: hic est sanguis meus Noui Testamenti ,« Dicendo enim, Noui, ostendit quoniam ea que ueteris fuerunt Testamenti cessauerunt.

X. ROMANUS. Hec omnia non a uobis, sed a ueracibus Euangelistis conscripta, et ab omnibus orthodoxis Patribus constanter predicata credimus, et  ipsum Dominum nostrum Iesum Christum quarta decima luna ad uesperam pascha uetus perfecisse, et mox nouum inchoasse predicamus. Quapropter sequentia uideamus.

XI. CONSTANTINOPOLITANUS. Aspicite quomodo panem corpus suum sub Nouo Testamento uocauit, sicut uiuificum et plenum spiritu, et sicut caloris demonstratiuum. uos quidem panem, nos dicimus. autem interpretatur eleuatus et sursum portatus a fermento et sale, calorem et eleuationem habens. Azyme autem nichil distant a lapide sine anima et luto lateris deorsum coniuncte terre et sicco luto comparate, que cum amaritudinibus Moyses comedere miseris semel in diuina lege constituit: quoniam male passionis et tribulationis  symbola sunt significatiua.

XII. ROMANUS. In hac uestra disputatione, illud tantum approbamus, quod Dominus iehsu panem benedictum et fractum in memoriam sui sub nouo testamento corpus suum uocauit. Et quod omnis panis huiusmodi uiuificet et det uitam mundo, utpote plenus spiritu et calore Dei uiui, et quod nos panem, uos dicitis; reliqua uero uehementer detestamur, et uelut hereticam uanitatem et audaciam olentia atque resonantia, anathematizamus. Quis enim audebit panem quemlibet, absque mysterio quod supra diximus, asserere plenum spiritu et animatum, nisi discipulus Manichei? Ipsi enim delirando, sicut uere pleni insania, impudenter asserunt panem et uinum, lignum, lapidem et uestem,  ceteraque talia animam habere. Illud quoque quod, azymum negantes panem esse, per etymologiam eius nominis, quod est , conamini nos uincere: sciatis omnino uanum et puerile. Quia et a linguarum peritis diuerse etumologie dantur ex uno nomine, secundum humanum placitum magis quam secundum naturam rerum. Et in omnibus Scripturis inuenimus panem indifferenter dici, siue fuerit azymus, siue fuerit fermentatus. Quod hinc demonstrare incipimus.

XIII. Primo omnium, ecce manna, tam in lege et prophetis et psalmis, quam in euangelicis et apostolicis litteris, panis, id est, uocatur. Sicut in psalmo: ,  : quod latine dicitur: panem celi dedit eis, panem angelorum manducauit homo. Et in Euangelio: , . Et in Exodo: , . Si ergo manna, quod erat album et minutum sicut semen coriandri, et quasi pilo tusum in similitudinem pruine, gustusque eius quasi simile cum melle, auctoritate diuina dicitur panis, siue , quod utique nullam similitudinem aut uerum saporem panis habebat; quomodo azyme possit tolli nomen panis, non uidemus: qui utique natura, forma et sapore omnimodis panis est et dicitur, presertim cum angeli apud Abraham et Lot subcinericios  panes, dicantur comedisse, angelusque Helie legatur in desertum attulisse. Sed quid multa? In lege et in Euangelio inuenimus , id est, panes propositionis, quos azymos fuisse nemo dubitat, qui legis Mosaice aliquam notitiam retentat. Ubi dicitur: »Omnis oblatio que offertur Domino, absque fermento fiet: nec quidquam fermenti ac mellis adolebitur in sacrificio Domini .« Et in Deuteronomio Moyses azymum uocauit, , id est panem afflictionis. Sermo quoque Domini ad Ezechielem factus dixit: »Et tu, fili hominis, sume tibi frumentum, nordeum, fabam, lentem, milium et uiciam, et mittes in uas unum, et facies tibi panes .« Ecce tam hic quam in subsequentibus panes  dicuntur, ubi nulla fermenti mentio habetur: in tantum ut subcinericius, hordeaceus ibidem uocetur. uerumtamen, ut de uestris aliquid dicamus, audite quid Ioannes monachus Damascenus in laude Dei Genitricis dicit:   , , . Quin etiam uolumus ut dicatis fermentatusne azymus sit de quo Salomon ait: »Suauis est homini panis mendacii .« Et: »Panis absconditus suauior est ;« scilicet quem mulier stulta repromittit. Et hic enim et illic non azymus, sed dicitur. Et quia nos ad hoc trahere nititur tota uestra disputatio, ut pro eo tantum  quod Mattheus dicit: , id est accepit iehsu panem . incipiamus credere fermentatum et non azymum discipulis suis in memoriam sue passionis Dominum dedisse; sciatis istam sententiam uestram satis infirmam esse, si aliud non habetis quod possit uestre parti fauere. Omnis enim sententia ex opinione procedens, est dubia. Que autem ex scientia procedit, certa omnimode et rata. Unde, si aliam sententiam firmiorem non habetis, hac sola tam ambigua nostrum consensum uobis non uindicabitis: quia, ut superius copiose monstrauimus, azymus, sicut fermentatus, dicitur . Quin etiam Mattheus, qui Hebraice scripsit Euangelium, non dixit: , sicut Grecus, sed ut Hebreus Hebreis: Lachah  iehsu lechem. Lechem autem Hebraice etiam azymum uocari in Deuteronomio cognoscite, ubi sic habetur: lechem oni, id est panem afflictionis, atque panes propositionis lechem pauini  dicuntur. Unde in Psalmo, manna quoque similiter uocatur ut lechem albicini  achal is, quod interpretatur, panem angelorum manducauit homo.

XIu. Tam copiosis ergo trium principalium linguarum exemplis eneruatam etymologiam uestram ex nomine, quod est , sapienter considerate, et azymo nostro fermentatum uestrum preferre cauete. Quia si non obstinata mente manifeste ueritati resistitis, et si uetus et Nouum Testamentum  aperte non impugnatis, nobiscum sentire et profiteri habetis, azymum panem fuisse, quem ipse Dominus iehsu in cena primis Ecclesie sue fundatoribus distribuit in memoriam sue passionis. Nam, sicut sufficienter supra ostensum est, in septem pasche diebus fermentatum nec inueniebatur nec apparebat in cunctis domibus seu finibus Isrel. Et apud quemcunque fuisset inuentum, iusta animaduersione, uelut diuine legis transgressor, absque recrastinatione peribat de cetu Isrelitarum. Quod si credimus uerbis ueritatis dicentis: »Non ueni soluere legem, sed adimplere ,« credendum etiam et predicandum est Dominum Iesum nec unum iota aut unum apicem legis preteriisse, et ut totius transgressionis expertem insidiatoribus suis  dixisse: »Quis ex uobis arguet me de peccato .« Alioquin nec ipse peccata multorum tulit, nec pro transgressoribus orauit ut non perirent; nec pro nobis passus, sed pro sua preuaricatione iuste punitus: presertim qui nec solus legis transgressor inuentus est, fermentato apud se tunc reperto, sed insuper multos discipulos reos mortis effecit, cibans illos fermentato. uidete quorsum euadat hec uestra disputatio. Nempe si in solemnitate azymorum dicitur quolibet usus fermentato, uere mortuus asseritur in peccato suo, qui peccatum non fecit, nec inuentus est dolus in ore ipsius. Insuper administratis Iudeis materiam magnam sibi placendi super interfectione Domini, et permanendi in errore suo, et fidem nostram euacuandi: si gloriantes nomine Christiano  obiecerint Christo quod Iudeorum nemo obiicere presumpsit, nec tunc nec modo, nisi forte uestro edoctus magisterio. Quamuis enim principes sacerdotum et omne concilium quesissent falsum testimonium contra Iesum, ut eum morti traderent, et nec in uerbis eius inuenissent: tamen tale aliquid, quale uos obiicitis, nullus eorum obiecit. Quod si fuisset obiectum, solum unum sufficeret ad perdendum illum. Nec iam Pilato dicenti: »Accipite eum uos, et secundum legem uestram iudicate eum ,« dicerent: »Nobis non licet interficere quemquam ;« quia ipsi precepta legis interfecissent fermentati participem. Denique tota in Iesum calumnia ex interrogatione Pilati et responsione Iudeorum facillime potest animaduerti  iuxta Euangelium Matthei et Marci, ubi, interrogante Pilato: »Quid enim mali fecit? ,« clamauerunt: »Crucifigatur .« Porro, Luca attestante, omnis multitudo tradentes Iesum Pilato dixerunt: »Hunc inuenimus subuertentem gentem nostram, et prohibentem tributa dari Cesari, et dicentem se Christum regem esse .« Quibus paulo post ait Pilatus: »Nihil inuenio cause in hoc homine .« Et illi: »Commouit populum per uniuersam Iudeam, incipiens a Galilea usque huc .« Deinde post aliqua dixit eis Pilatus: »Obtulistis mihi hunc hominem quasi auertentem populum, et ecce ego, coram uobis interrogans, nullam causam mortis inuenio in  homine isto ex his in quibus eum accusatis, sed neque Herodes. Corripiam ergo illum, et dimittam .« At illi postulabant ut crucifigeretur. Ioannes autem refert Pilatum sic dixisse. Iudeis: »Quam accusationem affertis aduersus hominem hunc?  Qui dixerunt ei: »Si non esset hic malefactor, non tibi tradidissemus eum .« Et post aliqua dicente eis Pilato: »Accipite eum uos et crucifigite .« Responderunt: »Nos legem habemus, et secundum legem debet mori, quia Filium Dei se fecit .« Nonne tot testibus iniquis in Dominum insurgentibus, et iniquitati mentienti sibi, suffecisset hoc unum uestrum mendacium, si constaret eis saltem hoc solum? Nonne instarent Pilato, et dicerent:  Nos legem habemus, et secundum legem debet mori, quia fermentatum in pascha comedit? aut certe apud eum apparuit? Et forte dicetis. cum clam egisse hoc. Absit! Quia non solum de factis suis, uerum et de dictis ait ipsi pontifici percunctanti: »Ego palam locutus sum mundo. Ego semper docui in synagoga et in templo, quo omnes Iudei conueniunt, et in occulto locutus sum nichil. Quid me interrogas? Interroga eos qui me audiuerunt, que dixerim ego .« Nunquid etiam dominum domus in qua pascha celebrabat, sancte legis preuaricatio posset latere? quem constat paternarum traditionum emulatorem apprime fuisse. Quod si forte et hunc latere potuit, aut certe ipse consensit; nunquid et Iudam complicem malignorum  Iudeorum latere potuit, qui, iuxta Psalmistam, »Unanimis eius dux et notus ,« et presertim dispensator fuit? Quem ipse Dominus dilecto Ioanni demonstrans ait: »Ipse est cui intinctum panem porrexero .« Et cum intinxisset panem, dedit Simoni Iscariotis. Ecce hic bis dixit , quem uos non nisi fermentatum accipitis. Quod si ita est, que res prohibuit infelicem Iudam, demonstrato ipso fermentato, prodere sanguinem magistri palam, quemadmodum uolebat prodere clam? Aut quid necesse habuit desperando dicere: »Peccaui, tradens sanguinem iustum?« , cum tradendo transgressorem legis auerterit a se et a populo furorem Domini, et gratiam promeruerit? Ut enim preceptum legis diuine  super hoc breuiter tangamus, perpendite quid in Deuteronomio latius dicatur: »Si propheta quilibet, siue frater tuus, filius aut filia, uxor uel amicus quem diligis ut animam tuam, uoluerit clam persuadere tibi ut auertaris a cerimoniis legis, non acquiescas ei, nec audias, neque parcat ei tuus oculus ut miserearis et occultes eum; sed statim proditum populo interficies, ut auertatur Dominus ab ira furoris sui, et misereatur tibi, multiplicetque te, sicut iurauit patribus tuis .«

Xu. Hic ne quid minus factum uideatur, etiam uestratium ridicule opinioni obuiamus: qui, non inuenientes quarum sanctarum Scripturarum funiculo scapham assertionis sue pertrahant ad alicuius  stabilitatis littus, fluctuando pertrahuntur in illud diuine omnipotentie pelagus. Namque sciscitantibus nobis unde Dominus iehsu fermentatum in cena habuerit, cum in omnibus finibus Isrel non inueniretur, respondent: Si creditur omnipotens, potuit subito undecunque fermentatum exhibere, aut certe ipsum azymum benedicendo fermentare. Quod quam sit friuolum nemo non intelligit; quia, quocunque modo apud eum in ipsa solemnitate fermentatum apparuisset, legis transgressor fieret, plane dignus puniri, qui in sancte legis contumeliam fermentatum tractasset. Sed, etsi quolibet modo id fuisset factum, aliquis Euangelistarum tantum narraret miraculum, non inferius illo quo aqua conuersa narratur in uinum. Et cum tam subtiliter  gesta siue dicta in ipsa cena describunt ut etiam aliqua uelut minus necessaria uideantur recitare, sicut illud est de contentione prioratus inter discipulos facta, siue quod Dominus ipse preceperit uendi tunicam et emi gladium; quomodo tam obstinato silentio reticuere tam necessarii sacramenti initium, et ut ita dicamus, omnimodam metamorphosim, et qualem uos somniatis? Neque enim fuerat negligenter commemorandum, quod totius Ecclesie exstat fundamentum, et usque secundum Christi aduentum retinebit Christianitatis statum, per quod in Christo manemus, et ipse in nobis. Unde uos, assertionis uestre difficultatem passi, laboratis nobis preiudicium facere ex omnipotentia Christi. Sed uobis fideliter et constanter respondemus: Quamuis  omnia quecunque uoluit fecerit et faciat Dominus iehsu, hoc facere non potuit, sicut quondam de lapidibus panem facere non potuit. Si queritur, cur? Breuiter respondetur, quia noluit. Sed unde scitur quia noluit? quia non transgredi potuit nec transgressus est legem, quam non uenit soluere, sed adimplere. Itaque unum e duobus eligatis necesse est. Aut enim fermentato abiecto in solemnitate azymorum legem impleuit, aut suscepto fermentato legem soluit, propter quam adimplendam se uenisse mentitus inuenietur, quod absit! Porro de omnipotentis Dei coomnipotente Filio, ita habetur in Ioannis Euangelio: »Non potest Filius facere quidquam a se .« Qui etiam, secundum Marcum, in patria sua non poterat uirtutes multas facere.

 XuI. Hinc nil tergiuersationum uestrarum pretermittentes, quia consideratis uestro fermentato secundum legem et Euangelium iuste contradici astruere conamini Dominum non celebrasse pascha cum Iudeis quarta decima luna mensis primi, sed priusquam fieret legalis abiectio fermentati. Et hoc probare contenditis ex Euangelio Ioannis qui ait: »Et ipsi non introiuere in pretorium, ut non contaminarentur, sed ut manducarent pascha .« Quod quanta absurditate dicatur, saltem ex hoc perpendite, quod Christum transgressorem legis non cauetis denuo pronuntiare: Quia »cum facta esset hora, discubuit .« Quamuis enim bis posse celebrari pascha lex concedat, tamen quartam  decimam lunam omnimodis obseruandam denuntiat. Et mundis quidem quartam decimam lunam primi mensis, immundis autem quartam decimam secundi mensis. Et quicunque aliter presumpsisset, de medio populi sui periret. Quod si queritur quare Ioannes decimam quintam lunam, id est, a pascha secundam, dixerit pascha? cum uideatur dicere debuisse: Et ipsi non introierunt in pretorium ut non contaminarentur, sed ut manducarent azyma, quorum prima erat dies ipsa: sciatis indifferenter ab Euangelistis dici pascha et azyma. Nam licet Dominus discipulis dixerit: »Scitis quia post biduum pascha fiet .« Mattheus tamen ipsius diei in cuius uespere fiebat pascha mentionem faciens, inquit: »Prima autem azymorum accesserunt  discipuli ad Iesum, dicentes: ubi uis paremus tibi pascha comedere .« Cui concordans Marcus ait: »Erat pascha et azyma post biduum .« Et post pauca: »Et prima die azymorum, quando pascha immolabant .« Ubi si indifferenter non accipiuntur pascha et azyma, ut modo pascha pro festo azymorum, modo festum azymorum intelligatur pro pascha, quomodo stabit: »Erat pascha et azyma post biduum?«  Nam iuxta opinionem uestram debuit sic scribi: Erat pascha post biduum, et azyma post biduum. Sed beatus Lucas omnem huiusmodi dissoluens controuersiam inquit: »Appropinquabat dies azymorum, qui dicitur pascha .« Et quia cum eo qui proprie dicebatur pascha, subsequentes quoque  septem dies azymorum abusiue nuncupabantur pascha, quem diem uellet specialiter intelligi, in sequentibus luce clarius ostendit, dicens: »uenit autem dies azymorum, in qua necesse erat occidi pascha .« Quod plane in quarta decima luna fiebat ad uesperum, quando agnus occidebatur; quem etiam pascha dici sic Euangelista perhibuit, ut ipsum pascha occidendum diceret. Idem quoque in Actibus apostolorum narrat quod Herodes captum Petrum misit in carcerem, uolens post pascha producere eum populo. Qui quod pascha dicat mox subiungens declarat: »Erant autem dies azymorum .« Nec mirum. Cum etiam Exodi tertio Dominus, tria festa precipiens, pascha tacuit, solemnitatem azymorum tantum custodiri iussit, que  pretermisso pascha obseruari nequit. Porro Ioannes qualiter intelligi uellet quod ait: »Ut non contaminarentur, sed ut manducarent pascha ;« paulo post ait: »Erat autem parasceue pasche, hora quasi sexta .« Parasceue pasche, preparatio pasche interpretatur; quando iam preparabatur uel instabat celebritas magni diei Sabbati, qui celebrior reliquis paschalibus diebus apud Iudeos habebatur, adeo ut, ob reuerentiam eius, gentilis hominis cohabitatione, uel introitu pretorii pollui uererentur; et insuper ne in cruce remanerent corpora in Sabbato, precauerent. Nec repugnat uero quod pascha solemnitas azymorum dicitur: quandoquidem ipsum pascha cum azymis edebatur,  nec per totum diem illum, sicut scriptum est, apparebat fermentatum in finibus illis usque ad uesperum octaue diei, quam habebant celeberrimam.

XuII. Insuper harum trium solemnitatum continuati octo dies pro uno die sunt habiti, sicut de scenopegie diebus Dominus dicit: »uos ascendite ad diem festum hunc, ego autem non ascendam ad diem festum hunc .« Qui tamen postea iam die festo mediante dicitur ascendisse, et in nouissimo magne festiuitatis die stetisse et clamasse: »Si quis sitit, ueniat ad me et bibat .«

XuIII. Ecce uestris opinionibus reluctati forsitan plus necessario fuimus uerbosi; sed hinc minime debemus reprehendi, quia causam humano generi super omnia necessariam uoluimus euacuari. Si  Dominus iehsu legem potuisset transgredi, inanis enim esset fides nostra, inanis et predicatio nostra; quia posset doceri peccatum Ade obfuisse humano generi, mortem autem Christi nichil profuisse. Nunc sequentia uideamus: ubi postquam uanis declamationibus, ut supra monstratur, interpretati fuistis eleuatum et sursum portatum a fermento et sale, calorem et eleuationem habentem, horrenda cecitate, abominati azyma, dixistis:

XIX. CONSTANTINOPOLITANUS. Azyma autem nichil distant a lapide sine anima et luto lateris deorsum coniuncta terre, et sic luto comparata.

XX. ROMANUS. Heu! heu! heu! Domine Deus! ecce compleri uidemus principis apostolorum presagium nostris temporibus. »Ex uobis,« inquit,  »erunt magistri mendaces, qui inducent sectas perditionis, et eum qui eruit eos Dominum negant. Superducentes sibi celerem perditionem, et multi sequentur eorum luxurias, per quos uia ueritatis blasphematur, et in auaritia fictis uerbis de uobis negotiabuntur. Quibus iudicium iam olim non cessat, et perditio eorum non dormitat .« Cuius sententie concordans doctor gentium ait Timotheo: »Scito quod in nouissimis diebus instabunt tempora periculosa, et erunt homines seipsos amantes, cupidi, elati, superbi, blasphemi ,« et cetera. Et post pauca: »Quemadmodum Iamnes et Mambres restiterunt Moysi, ita et isti resistunt ueritati, homines corrupti mente, reprobi circa fidem. Sed ultra non proficient.  Insipientia enim eorum manifesta erit omnibus, sicut et illorum fuit .« Unde et uos impudenter detrahentes azymis etiam illi uiuifico mysterio redemptionis nostre inauditas iniurias irrogare non timetis. Nec mirum si in secretis celestibus acies mentis uestre caligat, quandoquidem in terrenis tam peruerse errat, ut azymum, quod uisu et tactu atque gustu simul et usu quotidiano panem comprobat, lapidem seu siccum lutum lateris credat. Et, o quam dignam erroris sui mercedem uestra uesania reciperet, si uobis retrusis, et omni consolatione humani uictus fraudatis, lapidem seu siccum lutum lateris apponeret aliquis pro azymis! Ibi procul dubio in summo discrimine uestro  disceretis plurimum distare lapidem siue laterem ab azymis, et quod lapidibus seu lateribus paries, azymis autem confirmetur cor hominis. Que quamuis humanam uitam temporaliter sustentent, tamen sine anima esse, sicut et fermentatum, nullus negare audet, nisi Manicheus demens. Nam in corporis Christi mysterio indubitanter uitalis esca fit perpetuo. Sed dum nitimini apostolice sedi derogare super azymis, putredine inueterate heresis uos scatere monstratis, asserendo panibus inesse animam fermentatis, etiam absque mysterio aliquo dominice passionis.

XXI. Quod autem calumniamini azyma deorsum terre coniuncta, non negamus uulgo hec eadem sic parari lapidibus aut argilla superposita, non, sicut  dicitis, terre coniuncta. uerum hec ad communes usus hominum et ceterorum animalium transeunt: nam ad magnam Christi mensam non accedunt; sed illud solum quod diaconi cum subdiaconis seu ipsi sacerdotes, sacris amicti uestibus, cum melodia psalmorum conspersum et in ferro paratum ex secretario proferunt. Nempe, sicut apostolici Actus indicant, diaconi specialiter constituti sunt super hoc opus, Petro dicente: »Non est equum relinquere nos uerbum Dei, et ministrare mensis .« uos autem, sicut facere nos reprehenditis, nec in lapide aut argilla seu aliquo metallo uestrum fermentatum paratis. Ergo aut in aqua paratis, aut de celo manna uenit uobis, quod ad humanos et diuinos usus habetis.

 XXII. Sed ad reliqua friuola uestra ueniamus. Non inuenitur Moyses dixisse azyma male passionis et tribulationis symbola fuisse, sed lechem oni, id est panem afflictionis: non quod naturaliter aliquid afflictionis in se habeat, sed quod Hebreis ad memoriam reuocet quia, ab Aegyptiis exire compulsi, conspersam farinam, antequam fermentaretur, asportarint in humeris; que, ut superius sufficienter disseruimus, nichil nos tangunt iuxta carnalis obseruantiam ritus. Ideo discutiamus quod sequitur.

XXIII. CONSTANTINOPOLITANUS. Nostrum uero pascha gaudium et letitia totum est, et extollit nos ab humo propter gaudium ad celum, sicut et fermentum, propter proprium calorem, panem; qui panis  omni suauitate repletus est. Azymum uero, neque sal neque fermentum habens, lutum est aridum. Aut non audistis Iesum dicentem discipulis suis: »uos estis sal terre?«  Et: »Simile est regnum celorum fermento, quod accipiens mulier abscondit in farine satis tribus, donec fermentaretur totum? « Mulierem sanctam Ecclesiam uocat: satis uero tribus, hoc est, tribus modiis repletis, Patrem et Filium et Spiritum sanctum, quorum nequaquam lutulentum azymum est particeps.

XXIu. ROMANUS. Optamus uobiscum celebrare pascha, quod totum sit letitia, et plenum gaudii, in terra scilicet uiuentium, quia hoc homini concessum  est in terra morientium, ubi et de preteritis scandalis subest gemitus, et de futuris metus. Unde, si cupitis de continuo pascha postmodum gaudere, in isto animo non sitis interim sine timore. Sed, sicut Psalmista monet: »Seruite Domino in timore, et exsultate ei cum tremore .« Et instanter cum apostolis petite ut gaudium uestrum sit plenum. Illum etiam quod asseritis, id est, pascha uos ab humo sustollere ad celum pre gaudio, ita agere debet omnino. Quia si consurrexistis cum Christo, que sursum sunt querite, ubi Christus est in dextra Dei sedens: que sursum sunt sapite, non que super terram: sin alias, iam non leuatur anima uestra ad Deum, sed contra Deum.

 XXu. Sane quoniam uestrum gaudium comparatis fermento, quod suo calore panem extollit, ambigimus iam quale illud gaudium sit, quia fermentum in bono accipi uix inuenimus, nec fermentatus panis absque consecratione est suauitate aliqua plenior azymis panibus, quos plerique sibi salubriores et sapidiores arbitrantur; sed qualis fuerit propositio, aperit hec uestra conclusio.

XXuI. CONSTANTINOPOPOLITANUS. Azymum uero, neque sal neque fermentum habens, lutum est aridum.

XXuII. ROMANUS. Iteratis contumeliis in tantum azyma lacessitis, ut pene omnibus uisibilibus et inuisibilibus naturis iniuriam irrogetis. Si enim, ut definistis, lutum aridum est quidquid neque sal  neque fermentum habet; ergo beati spiritus et anime iustorum, siue ipsa quatuor elementa, ex quibus omnia uisibilia existunt, lutum sunt: quoniam neque sal neque fermentum habent. Nec suffecit uobis tantum nefas euomuisse, nisi insuper Dominum testem uestre opinionis produceretis, quasi pro sola commendatione et confectione uestri fermentati dixerit discipulis suis: »uos estis sal terre , et simile est regnum celorum fermento .« Ergo quia uerba que sunt spiritus et uita, ad litteram placet uobis intelligere: placeat etiam uestro fermentato aliquid palmitum et sinapi adiungere. Nam idem Dominus dicit discipulis: »uos estis palmites .« Et: »Simile est regnum celorum grano sinapis  .« Quod scilicet calorem administrat, quem tantopere tota uestra calumnia in fermento collaudat. Noueritis tamen ipsam de fermento absconso expositionem uestram catholico dogmati contrariam. Si enim mulier illa Ecclesiam signat, et tria sata sanctam Trinitatem, ubi et quando et ad quid Ecclesia in ipsa beata Trinitate fermentum abscondit? An forte quisquam summo et incommutabili bono Deo quidquam augmenti aliquando conferre potuit aut poterit? Quapropter conuenientius parabolam hanc exposuissetis, si regnum celorum sanctam Ecclesiam significare dixissetis; fermentum autem doctrinam apostolicam; tria sata tres filios Ne, quibus post diluuium mensuratur  farina, id est, totius humani generis massa: in qua utique mulier, id est ceterna Deo Patri Sapientia, facta ex muliere, doctrinam apostolicam quasi fermentum recondidit, et regnum celorum, id est presentem Ecclesiam, ex diuersis nationibus coadunauit.

XXuIII. Iam quia, post multiplices azymorum obtrectationes, ad hoc prorupit uestra insolentia, ut in ipsa terribilia et uiuifica sacramenta redemptionis nostre apertis contumeliis irreuerenter insurgat, et azymum exclamet lutulentum, et nequaquam sancte Trinitatis particeps esse, respondere cogimur deinceps uobis stultis iuxta stultitiam uestram, ne uobis sapientes esse uideamini. Certissime sciatis quod gloriatio uestra stercus est et uermis, hodie  enim extollimini, et cras non inueniemini; et, secundum Psalmistam, ut puluis ante factem uenti comminuemini, et ut lutum laterum delebimini, iuxta prouerbium Sapientis, de stercore boum lapidandi, et uelut stercus in uia conculcandi, sicut et antecessores uestri heretici ac precursores antichristi. Ut enim in libro beati Iob dicitur: »Ex quo posuit Deus hominem super terram, cognoscitur laus impiorum breuis esse, et gaudium hypocrite ad instar puncti .« Unde, quia in eo putatis uos sapientes si aliorum institutionibus detrahitis, hinc par pari referemus, quod uestram impudentiam mordebit; ut retrahat [eam uel uos] a reuerendorum sacramentorum iniuriis.

XXIX. Salua ergo, ut dignum est, reuerentia  corporis Domini nostri Iesu Christi, et, in fermentato et in azymo, perquiramus in fermentum ad humanas mensas preparatum sincerius ac mundius sit plebeio azymo. Et primo omnium fermentatum repetamus, ut perspecta diligenter eius scaturigine uerax iudicium de puritate fermentati habeamus. Necesse est enim ut riuus fontis qualitatem et naturam sequatur. Ita enim originem fermenti inuenire cupimus, sicut hominis cuiuslibet originem ipsam matrem omnium terram inuenimus. Nam si hominis originem alium hominem dixerimus, iam propago, non origo, erit; quomodo nec fermentum fermenti origo esse poterit. Sicut enim sententia uulgi exstat, fermenti origo fit, cum aut spuma musti seu fex cuiusdam rustice potionis que apud  Gallos ceruisia dicitur, uel certe ius elixati hordei aut ciceris, siue lac ficulnee uel pecorum corruptum iniicitur consperse farine. Cum ergo spuma, fex, elixatum leguminum, et lac ficus uel pecorum corruptum apud homines computentur inter sordida, constat fermentum sordibus non carere per omnia. Masse autem cuicunque fermentum iniicitur, necesse est corrumpatur, sicut ait sapientissimus Paulus: »Modicum fermentum totam massam corrumpit .« Ubicumque autem corruptio tam in diuinis quam et in humanis litteris dicitur, ibi etiam deterioratio seu uitiositas aliqua substantie accidisse comprobatur. Unde, si non potest aliquando corruptio in bonam partem intelligi, nulli  dubium est quin fermentato azymum mundius sit, quod, nuliam corruptionem fermenti admittens, ex munda farina tantum et pura aqua conficitur. Fermentum quoque si aliquandiu in massa negligitur, tanto acrore eam corrumpit ut ultra humanis usibus non prosit. Deinde panis fermentatus paruo situ efficitur mucidus, quod rarissime incurrit azymus, utpote plenus et solidus, non tumidus et cauernosus, uti fermentatus. Qui licet magna ex parte impar sit nostris laudibus, tamen per omnia par est uestris moribus. Ipse enim, fermento ueteri corruptus, deprehenditur acidus, cauernosus et tumidus: et uos haud secus, humana opinione corrupti, loquacitate apparetis acidi, calliditate cauernosi. Et, ut diuine scientie uacui, humana scientia inceditis  inflati, iuxta illud dictum Apostoli: »Scientia inflat .« Cui etiam supradicta uitia inesse ibidem Apostolus attestatur, Timotheo dicens: »Si quis aliter docens, et non acquiescens sanis sermonibus Domini nostri Iesu Christi, et ei que secundum pietatem est doctrine, superbus, nichil sciens, sed languens circa questiones et pugnas uerborum, ex quibus oriuntur inuidie, contentiones, blasphemie, suspiciones male, conflictationes hominum mente corruptorum, et qui ueritate priuati sunt .« Quod uero fermentum sicut prefati sumus, in diuinis et humanis litteris, in malum ponatur, Dominus in Euangelio testatur: »Cauete,« inquiens, »a fermento Phariseorum, quod est hypocrisis .« Et Paulus: »Expurgate,  inquit, uetus fermentum .« Et paulo post: »Epulemur non in fermento ueteri, neque in fermento malitie et nequitie .« In secularibus quoque litteris satyricus, effeminationem et corruptos mores Romanorum redarguens, ait:

Quid didicisse? nisi hoc fermentum, et quo semel intus
Innata est, rupto iecore, exierit caprificus? 

XXX. Et, si omnes Scripturas perscrutati fueritis, nunquam et nusquam fermentum in bonam significationem poni inuenietis, nisi in uno loco Euangelii, ubi regnum celorum fermento simile Dominus dicit, doctrinam uidelicet apostolicam significans. Si uero omnes reuoluatis Scripturas, nunquam et  nusquam inuenietis azyma poni in significationem contrariam, sed aut sinceritatem aut ueritatem signifiare, sicut Apostolus ait: »Epulemur in azymis sinceritatis et ueritatis .« Unde uestra duplicitas, suo fermentato contenta, Romane et Latine simplicitati azymum extorquere desinat. Ne, si fuerit pertinax, anathema maranatha cum suo fermentato fiat, et prophetam sibi exprobrantem audiat: »Ite ad Bethel, et impie agite, et sacrificate de fermentato laudem .«

XXXI. Nunc uideatur quenam Ecclesiarum maiori diligentia et subtiliori significatione Dominici corporis proprietatem imitetur. Romana quippe et Occidentalis Ecclesia a ministris sacri altaris in  secretario confectum offert azymum, quod ex grano frumenti et limpida lympha per ignem fuerit preparatum, significans se in una mediatoris Dei et hominum, hominis Dei Iesu Christi, persona, tres perfectas credere et uenerari substantias: humanam scilicet carnem, animam rationalem, et uerbum Dei Deum. Et granum quidem assimilari carni, quam de sola uirginis carne, quasi ex grano matris terre, sola uirtute celesti, non autem aliqua commistione uirili factam omnipotens Diuinitas animauit, puriorem substantiam, id est animam, quasi aquam preclaram et nobilem ei infundens. Quas geminas substantias ab ipsius uirginalis conceptionis exordio uerbum Dei rite suscepit, et, mediante sue diuinitatis calore, tanquam igne, sibi  construxit et consolidauit. Taliter preparatus azymus fideli inuocatione totius Trinitatis, fit uerum et singulare corpus Christi; non, sicut Theupaschite uolunt, corpus Patris et Filii et Spiritus sancti. Quod et uos uidemini sentire, dicentes Patris et Filii et Spiritus sancti particeps non esse azymum, sed subaudiatur, sicut fermentum est particeps eorum. Ex qua praua sententia si non uultis cum Theupaschitis damnari, nolite in ipsa commemoratione Dominice passionis aliquod participium seu communionem, preter solam consecrationem uel cooperationem, concedere sancte et impassibili Trinitati; quia mors solius humanitatis Filii Dei in illo sacramento uisibili [recolitur], ut Apostolus ait: »Quotiescunque manducabitis panem hunc et calicem  bibetis, mortem Domini annuntiabitis donec ueniat .« Ipse quoque Dominus iehsu in speciali commemorationis sue priuilegio discipulis distribuens panem, ait: »Hoc est corpus meum, quod pro uobis tradetur .« Meum, inquam, quod, Spiritus sancti septemplici gratia subnixum, ipsa sapientia Dei Patris eterne edificaui mihi templum quadraginta et sex diebus in utero et ex utero intacte uirginis: quodque, mox pro uobis et pro multis per passionem crucis in mortem resoluendum, omnipotens Trinitas post triduum suscitabit, non permittens sanctum suum uidere corruptionem. Meum, inquam, hoc est, Filii Dei et Filii hominis, qui uadit sicut scriptum est de illo. Quapropter, sicut prediximus, tota beata Trinitas in  consecratione Eucaristie cooperatur, sed sola mors Christi in fractione eius et in usu annuntiatur.

XXXII. Hinc iam que apud uos habeatur disciplina et cautela supra tanto mysterio aduertamus. uos aliquando pretio fermentatum a quocunque uiro seu femina preparatum habetis, in tantum ut nonnunquam ab ipsis publicis negotiatorum tabernis emptum panem ad Dominicam mensam transferatis; quem tractatum illotis et sordidis quorumlibet manibus negare non potestis. Qui sane, iuxta nostram narrationem, quinque substantiarum particeps est, id est, fermenti, farine, salis, aque et ignis. Quorum omnium significationes congruas in illa simplici et sincera carne Saluatoris, si habetis,  date nobis. Par est enim ut de fermento nobis rationem reddatis, quemadmodum nos de azymis uobis: ne forte, quod absit! peruersitas Manicheorum, ad fulciendum errorem suum, asserat has quinque substantias in sacrificium Christianorum assumi propter quinque antra tenebrarum, que fingunt mentiendo sibi. Date quoque euidentem causam illius circumcisionis, qua coronulam panis ad sanctum sacrificium ferro leuatis, cum immaculata hostia immaculatum corpus Domini aptius uideatur significare, et integritas panis integritatem Ecclesie, que corpus Christi fit participatione eius integerrimi corporis. Quod qualiter fieri debeat, Paulus Corinthiis ita predicat: »Panis quem frangimus, nonne participatio Domini est? Quoniam unus panis, unum  corpus multi sumus omnes, qui de uno pane et uno calice participamus .« Unde et Dominus panem accepisse, benedixisse et fregisse, non autem legitur ante uel postea incidisse. Deinde quod sanctum panem uite eterne in calicem intritum cum cochleari sumere consuestis, quid opponitis? Neque enim ipse Dominus panem in calice uini intriuit, et sic apostolis dedit dicens: accipite et cum cochleari comedite: hoc est enim corpus meum. Sed, sicut sancta Romana Ecclesia usque nunc obseruat, panem integrum benedixit et fractum singulis particulatim distribuit dicens: »Accipite et comedite, hoc est corpus meum .« Quibus, postquam cenatum est, calicem porrexit dicens: »Bibite ex eo omnes .«

 XXXIII. Quam reuerendam angelis et hominibus institutionem etiam sancta Sion, prima scilicet Ecclesia, usque ad hec moderna tempora, sicut ab apostolis accepit, fideliter retinuit: adeo ut quidam Hierosolymitanorum pontificum datis epistolis significauerint quantum illorum institutio discrepet a Grecis. Sic enim scriptum reliquerunt: »Ex ipsa sancta ciuitate Hierusalem, que et sancta Hierosolyma, exiit fides Christiana: in ipsa quoque sancta Sion et sancta resurrectio prime Ecclesie dicuntur et ueraciter habentur. In ipso sancto et uenerabili loco adimpletur diuina et immaculata oblatio Domini nostri Iesu Christi, sicut decet per ordinem.« Et puto quia benefaciunt ibi, quod non nisi integras et sanctas ponunt ipsas oblationes in sanctas patinas,  nec, quomodo Greci, habent lanceam ferream qua scindant in modum crucis ipsam oblationem, id est proscomiden. Porro in prefatis sanctis Ecclesiis, cum ipsa sancta patina sanctam anaphoram, id est oblationem, exaltant. Etenim uere et apte sunt ipse oblationes, tenuesque, ex simila. Lanceam uero ferream nesciunt, nisifque latus Domini nostri Iesu Christi aperuit. Cochlear uero cum quo communicent, sicut in Ecclesia Grecorum, minime habent, quia non ita commiscent ipsam sanctam communionem in calice, sed sola [panis] communione communicant populum. Itaque et in magnis et in paruis Ecclesiis hunc morem traditum sibi a sanctis apostolis habent omnes Christiani ipsius prouincie.  Greci autem, cohabitantes eis, alii sic, alii qualiter a suis acceperunt. Ad hec, si quid ex sancta et uenerabili Eucaristia in Hierosolymitanis ecclesiis superfuerit, nec incendunt nec in foueam mittunt, sed in pyxidem mundam recondunt, et sequenti die communicant ex eo populum, quia quotidie communicant ibi, eo quod conueniunt illuc ex diuersis prouinciis Christiani, qui, propter fidem et maximum amorem Filii Dei, communicare ibi desiderant, quia et locus ipse uenerabilior et sanctior est omnibus locis in omni terra. Et ibi est sepulcrum sanctum et honorabile Domini nostri Iesu Christi, et sanctus Caluarie locus. Subterrare autem uel infodere sanctam Eucaristiam in terra, sicut quidam dicuntur agere, aut in lagenam mittere, aut effundere  illam, negligentia magna est et nullus timor Dei. Etenim fides Christianorum, ipsa impolluta et diuina mysteria sunt, secundum quod Christus dixit: »Qui manducat carnem meam et bibit sanguinem meum, uita uiuet in eternum .« Sed de his hactenus: precipue cum uos ipsi possitis hec colligere subtilius ex tenore epistole illius quam istis ex greca latinam perfecimus. Ubi luce clarius intelligi datur, eumdem ritum diuini sacrificii sanctam Hierosolymitanam Ecclesiam obseruasse antiquitus, quem sacrosancta Romana Ecclesia obseruare non cessat hactenus. Siquidem tenues oblatas ex simila preparatas integras et sanas sacris altaribus nos quoque superponimus, et ex ipsis post consecrationem fractis cum populo communicamur.  Et tunc demum calice meri et liquidi cruoris potamur: quandoquidem nemini discipulorum nisi Iude proditori intinctum panem a Domino porrectum inuenimus, significante quod eum esset traditurus; pari modo etiam residuum dominice oblationis reponimus.

XXXIu. Iam, quia sufficienter auctoritate Noui et ueteris Testamenti constat Dominum nostrum Iesum Christum commemorationem sue passionis recolendam in azymis discipulis sub ipsa cena commendasse, sicut hodieque sancta Romana et Latina Ecclesia noscitur recolere, dicere debetis cuius institutionem in fermentato tam obstinate defenditis. Nempe quicunque seu qualiscunque ille fuerit, iuxta beatum Iob, compositus Deo, qui est  ipsa iustitia et sapientia, nec sapiens erit. Nec potest fieri ut quilibet conuenientius aut uerius commendare preualuisset sacrosanctum mysterium fidei, quam ipse qui tradidit semetipsum pro nobis oblationem et hostiam Deo in odorem suauitatis, Agnus immaculatus qui tollit peccata mundi. Cui comparata, imperfecta, cuius inscientia summa est ignorantia. Quapropter euentilemus reliqua dicta uestra.

XXXu. CONSTANTINOPOLITANUS. Dixit autem Dauid de ipso: »Tu es sacerdos in eternum secundum ordinem Melchisedech .« Qui, ante Abraham et Moysen, celi, terre et ceterarum creaturarum agnoscens Deum, exsurgens obtulit illi panem et uinum. Ideo dicit diuinus Apostolus: »Quoniam  si consummatio per leuiticum sacerdotium erat, non secundum ordinem Melchisedech sacerdos Christus diceretur; et quia, translato sacerdotio, necesse est ut legis translatio fiat .« Que lex lutulenta constituit azyma Iudeis custodire. Idem ipse magnus Paulus ad Corinthios prima Epistola ex his loquens sic ait: »Fratres, ego accepi a Domino quod et tradidi uobis. Quoniam Dominus, in qua nocte tradebatur, accepit panem, et gratias agens fregit et dixit: Accipite et comedite: hoc est corpus meum, quod pro uobis tradetur; hoc facite in meam commemorationem. Similiter et de calice: Hic calix nouum testamentum est in meo sanguine, hoc facite, quotiescunque bibetis, in meam commemorationem; quotiescunque manducabitis panem  hunc et calicem bibetis, mortem Domini annuntiabitis .«

XXXuI. ROMANUS. Quandiu uestigia doctiloqui Pauli fideliter tenuistis, omnino irreprehensibiliter cucurristis. Sed mox ut precurrere tentastis, miserabiliter corruistis. Quibus non suffecit aberrasse, nisi insuper doctorem gentium in fide et ueritate maluissetis post uos reluctantem trahere, quam illius uestigia repetendo errorem uestrum euadere. Insuper inauditum preiudicium eidem facitis, quando, suis dictis eum impugnando, azyma lutulenta pronuntiatis, que tam ipse quam omnis catholicus esse sinceritatis et ueritatis asserit. Illam deinde etymologiam uestram super pane contra nos defensando, complicem uestrum tantum apostolum laboratis  efficere, quasi in eo quod, ueraces Euangelistas secutus, ait: »accepit panem ,« non nisi fermentatum uoluisset affirmare. Quod si fieri potuit, inanis predicatio et labor tanti Apostoli erit. Euacuabitur mors Christi, quia iam non tradidit semetipsum pro nobis, sed iuste interiit, sicut transgressor legis. uerum quam sit hec uestra etymologia friuola, satis abundeque ostenditur supra. Iam uideamus quorsum pertrahere conamini tantum Apostolum sue assertionis funibus.

XXXuII. CONSTANTINOPOLITANUS. Azyma uero neque commemorationem habent, neque mortem annuntiant, sicut Mosaica et ante mille quadringentos  annos ex lege constituta, et per Nouum Testamentum, hoc est, per sanctum Euangelium et per Christum maledicta et derelicta.

XXXuIII. ROMANUS. O sacrilega temeritas! o uirosa et maniosa Manicheorum dicacitas! o ab omnium uiribus et cordibus procul abigenda impietas! Eone pertraxistis Apostolum, ut in tante perfidie barathrum precipitaretis uobiscum? Ecce illud pestiferum ouum, quod tandiu parturistis, repente peperistis, ex quo qui comederit morietur, ut Isaias propheta dicit: »Et quod fuerit confotum, erumpet in regulum!« . Ecce, ut claret, dolorem concepistis, iniquitatem peperistis, et, contra ipsam ueritatem et omnes diuinas paginas  mentiti, impudenter latratis ipsum Filium Dei legem et azyma, que constituerat, maledixisse. Sed o sancta, o bona, o uenerabilis lex cum uniuersis mandatis et obseruationibus tuis! quicunque te et tua usque ad unum iota maledixit, maledicit aut maledicet, sit ille maledictus! Potuitne aut debuit Dominus noster sic ingratus esse, ut tam fidelem et deuotum preconem et constantissimum testem suum aliqua maledictione confunderet? qui non cessauit tota sua intentione, signis, mandatis, sacrificiis, ceremoniis atque uerbis gloriam eius conclamare. Et ubi didicistis quod Dominus legi et azymis maledixerit? Forsitan dicturi estis: Ubi nouum pascha tradidit discipulis suis, aut ubi surrexit a mortuis. Sed, ut superius liquido cognoscitur,  et ipsis benedictis et fractis nouum pascha instituit, et ipsa sue resurrectionis die a duobus inuitatus in Emmaus castello, accepit panem, benedixit, et mox , id est »cognouerunt eum in fractione panis «; quem omnimodis azymum fuisse constat, quia usque ad octauas pasche nullo modo fermentatum in omnibus finibus Isrel apparebat. Sane quod ipse, factus sub lege, legis testimonium habuerit, dicit Iudeis: »Scrutamini Scripturas, in quibus uos putatis uitam eternam habere, et ille sunt que testimonium perhibent de me .« Et iterum: »Si crederetis Moysi, crederetis et mihi: de me enim ille scripsit .« Unde in alio loco protestatur  se non uenisse soluere legem, sed adimplere . Cuius quodlibet minimum mandatum quisquis soluerit, etiam in regno celorum, hoc est in presenti Ecclesia, minimus foret, nedum illam futuram aliquo modo introiret, in qua factor et doctor legis magnus uocaretur. Ipsa quoque sue resurrectionis die, duobus supradictis discipulis, incipiens a Moyse et omnibus prophetis, interpretabatur Scripturas que de ipso erant. Deinde undecim congregatis dixit: »Oportebat impleri omnia que scripta sunt in lege Moysis et in prophetis et in psalmis de me. Et quia oportebat pati Christum, et resurgere a mortuis tertia die, et predicari in nomine eius penitentiam et remissionem peccatorum per omnes gentes .« Ecce breuiter Saluator innotuit incarnationis ac passionis sue humilitatem, atque resurrectionis gloriam, omniumque gentium uocationem et per baptismum saluationem, in ueteri testamento premonstratam, et in nouo fuisse exhibitam, ut merito Euangelium nichil aliud sit dicendum quam legis expositio. Que lex, uelut baiula et nutrix Christi et Ecclesie, id est sponsi et sponse, capitis et corporis, in plenitudine temporum preuia euangelice gratie et ueritatis lucerna, publicis uisibus reuelauit quod diu in secretis cubiculi occultauit. Tunc repente illius »speciosi forma pre filiis hominum « [decus] omni creature resplenduit, ubi per sanctos apostolos, quibus aperuit sensum ut  elligerent Scripturas, mysterium cunctis retro seculis absconditum in omnem terram et usque in fines orbis transmisit. Maledicendus ergo est uterus ille, qui, Spiritu Dei grauidatus, ab initio parturiuit omnia sacramenta Christi et Ecclesie, tandemque in fine seculorum peperit ipsum Euangelium predicandum ubique? Siquidem uetus Testamentum efficit ut per Nouum libera fronte predicetur partus uirginis, et credatur resurrectio ex mortuis, atque per lignum et aquam et Spiritum reparatio humani generis. Alioquin deleto ueteri Testamento Nouum euanescet, fabulaque putabitur, nec retineri poterit absque charactere suo, quoniam nec paries stabit sine fundamento. Quod ipse Dominus suis factis et dictis supposuit, et apostolis seu predicatoribus  suis inspirauit narrationis sue cursum firmare anchora Testamenti ueteris; cuius auctoritatem primus magister Ecclesie profitetur certiorem esse illa uoce quam super Dominum transfiguratum factam audiuit. Unde firmissimum credendum est et liberrime profitendum quod quicunque ueteri Testamento contradicit, etiam Noui aduersarius existit, quod uelut rota in medio rote inesse ueteri sanctus Ezechiel uidit .

XXXIX. Deinde quasi subiectum uel fundamentum est uetus Testamentum, cuius edificium uel superior pars constat Nouum: quod necesse est deficiet uel corruet, deficiente uel corruente subiecto cui insidebat, et subiecto quidem seu fundamento permanente, permutantur supersidentia sepe; intereunte  autem uel ruente, nequeunt pariter non interire uel ruere. Hoc utique Dominus utriusque Testamenti lator intelligi uolens, cum posset omnipotenti uoluntate uacuas sex hydrias in nuptiis uino de nichilo repente creato implere, maluit tamen, certi mysterii gratia, prius aqua easdem hydrias a festi ministris usque ad summum impleri, et post solo nutu suo mirabile uinum fieri. In quo prouido Redemptoris nostri facto dicimus aquam non substantiam suam, sed qualitates, id est saporem et colorem et si qua sunt huiusmodi, permutasse, ut animaduertamus ipsum Dominum uetus Testamentum, quo sex mundi etates per ministerium priorum patrum repleuerat, non euacuasse, sed innouasse; nec inde quidquam reprobando minuisse, sed quod ei  inerat et latebat approbando exhibuisse. In quibusdam enim, sola permutatione temporum seu uarietate excepta, lex et Euangelium idem concorditer clamant. uerbi gratia, lex predicit: »Prophetam suscitabit uobis Dominus de fratribus uestris .« Et: »Ecce uirgo concipiet et pariet filium .« Euangelium predicat: »Propheta magnus surrexit in nobis .« Et: »uirgo concepit et peperit filium .« In quibusdam etiam, tempore et themate saluo, commemorant uoces pietatis et impietatis. Ut est: »Deus meus, ut quid dereliquisti me?«  Et: »Sperauit in Domino, eripiat eum, saluum faciat eum, quoniam uult eum  .« Porro si alicui insipida uidetur talis lympha, nouerit nullo uitio lymphe istud sibi contingere, sed nimio palati sui stupore. Animalis enim homo non percipit ea que sunt spiritus Dei. Stultitia siquidem est illi lex Dei, nec nouit ex ea mentis uentrem salubriter replere, sed perniciose distendere. Spiritualis autem, qui iudicat et discernit omnia, cum nostro architriclino Paulo fideliter decantat: »Scimus quia bona est lex, si quis ea legitime utatur .« Et illud: »Scimus quoniam lex spiritualis est .« Quod si lex spiritualis est, ministratio Spiritus fit spiritualiter examinata, et ministratio mortis carnaliter discussa. Quamuis enim lex suapte natura sit uita, uitio tamen hominum mors fit, sicut idem Apostolus dicit:  »Quid ergo dicemus? Lex peccatum est? absit! Sed peccatum non agnoui, nisi per legem .« Et post pauca: »Itaque lex quidem sancta, et mandatum sanctum et iustum et bonum: Quod ergo bonum est, mihi factum est mors? absit! Sed peccatum, ut appareat peccatum, per bonum operatum est mihi mortem .« Et rursus: »Inuenio igitur legem uolentem mihi bonum facere, quoniam mihi malum adiacet .« Tandem, si sapienter audistis que premisimus, resipiscite ab iniuriis legis, quam sanctam, et mandatum sanctum et iustum et bonum affirmat Apostolus; ne medicum demonstrantem morbos et curare uolentem uideamini obruere lapidibus tanquam phreneticus.

XL. Porro numerosa patrum coniugia, et ex tribu  sua, atque carnalia sacrificia, et circumcisionis seu uariarum purificationum cerimonias, ciborumque differentias noueritis temporaliter carnalibus aut permissa aut iussa: ut eos talium iugo uel licentia mandatorum retineret, ne ad idololatriam seu ad cetera flagitia corruerent; spirituales autem significatione bonorum futurorum que in his promittebantur, iugiter subleuaret, ut aduenientia a longe conspicerent et deuote salutarent. Quod, licet huiusmodi obseruationibus pro loco et tempore uiderentur nimium dediti, ut sua condescensione paulatim brutas plebes per signa traherent ad res, tamen quid in his senserint, ex his beati Dauid dictis liquet: »Si uoluisses sacrificium, dedissem utique: holocaustis non delectaberis. Sacrificium Deo spiritus  contribulatus .« Unde rursum ait: »In me sunt, Deus, uota tua .« Cuius personam suscipiens, carnali populo contestatur, dicens: »Nunquid manducabo carnes taurorum, aut sanguinem hircorum potabo? Immola Deo sacrificium laudis, et redde Altissimo uota tua .« Nonne huic et reliquis patribus aqua legis, colorem et saporem mutauerat, que pallida et insipida carnalibus apparebat? Quippe his frigebat, que illis sic calebat ut iam tunc discipuli Iesu dicere possent: »Nonne cor nostrum ardens erat in nobis, dum loqueretur nobis in uia et aperiret Scripturas?«  Littera enim legis per Mousen data, carnales occidebat, cuius spiritus,  gratia et ueritate per Iesum Christum facta, spirituales uiuificabat: ut illi, timore temporalis mortis, ac si frigore contracti, inde pallerent, unde isti, amore eterne uite, quasi calore uegetati, rubebant, et cum Paulo libere proclamant: »Plenitudo legis est dilectio .« In cuius duobus preceptis caritatis totam pendere ueritas perhibuit. Quod si Deus caritas est, Deo procul dubio aduersatur quisquis aliquid legi Moysi subtrahere conatur, quam ipse totam in caritate pendere testatur. Que caritas gemina, carnalibus et terrenis ceremoniis contecta, uelut quidam bisulcus hamus uermiculis seu uolaticis plumis insertus, et in pelagus humane captiuationis celitus demissus, uagos et uacuos celestium homines, inescatos uisibilibus,  inuisibili mucrone traiecit, et traiectos ad sinum angelice libertatis retraxit: dicentes Deo in Canticorum canticis: »Trahe me post te .« Et: uulnerata caritate ego sum . Sic, dum homo adheret Deo, et homini proximus, decentissima linea, et tanquam aurea mandatorum diuinorum catena, pariter ad paradisum retrahuntur.

XLI. Deinde quanta instantia Euphration Rhodiorum episcopus legem ueterem contra Seuerianos hereticos defenderit, ex subiectis uerbis ipsius liquet, ubi inter nonnulla alia dixit: »Fundamenta domus preclare circa squalida loca sunt posita, ut ea que sunt superius nullas contumelias stercorum patiantur. Superiora ergo domus laquearibus auratis, parietibusque pictis, et uario marmorum metallo  sunt edita; inferiora uero, humori terreno uicina, degesta etiam superiorum uniuersa suscipiunt. Quid ergo nunc faciemus? Si auferimus inferiora, superiora corruunt: tamen, si destruenda erant inferiora, non hoc alius poterat, nisi Dei Filius facere. uideamus ergo utrum ipse destruxerit hoc quod nos dicimus permanere. »Putatis, inquit, quia ueni legem soluere aut prophetas? Non ueni legem soluere, sed adimplere .« Et uos ergo saltem, his et aliis proprii doctoris uestri uocibus reuocati, ab iniuriis sacratissime legis cessate, ne ab eodem et ab omnibus Catholicis anathema cum Seuerianis sitis.

XLII. Sed ne forte adhuc uobis nimium placeatis ex opinationibus uestris, cum nichil teneatis, diligentius  recapitulemus dictum Apostoli, quem supra uiolenter ad uestrum suffragium attrahere tentastis. Quia ait: »Si consummatio per sacerdotium leuiticum erat; populus enim sub ipso legem accepit; quid adhuc necessarium fuit secundum ordinem Melchisedech alium surgere sacerdotem, et non secundum Aaron dici? Translato enim sacerdotio, necesse est ut legis quoque translatio fiat .« In quibus uerbis, sicut superius ostenditur, nil aliud intelligitis consummationem, nisi consumptionem, id est, abolitionem et finem, non qui perficit, sed qui interimit. Quod longe aliter esse idem Apostolus edocet dicens: »Finis legis Christus, ad iustitiam omni credenti .« Unde,  quoniam aliter dicitur finiui panem,« aliter »finiui telam,« accipiamus necesse est Christum finem legis, consummantem, non consumentem: perficientem, non annichilantem: complentem, non euacuantem. Quod finis ab initio seculi promissus, et in fine exhibitus, dum penderet in cruce pro nobis sacrificium uespertinum et ultimum factus, sciens quia iam omnia consummata sunt, ut consummaretur Scriptura, dicit: »Sitio .« Qui cum accepisset acetum, dixit: »Consummatum est .« Et inclinato capite tradidit spiritum. Ubi certe nec Euangelista dicit: ut consumeretur, sed ut consummaretur Scriptura. Nec ipse Dominus: consumptum est, sed consummatum est. Ad quam morientis uocem uelum templi scissum est usque deorsum, ut,  iuxta Apostolum, accedentibus ad Christum uelamen usque tunc positum in lectione ueteris Testamenti significaretur ablatum. Que consummatio non per leuiticum sacerdotium fuit, quia, attestante Apostolo: Nihil ad perfectum duxit. Ex quibus Apostoli uerbis ne forte resumatis ansam calumniandi, attendite quia non dixit, nil boni fecit lex, sed, nil perfecit. Habuit enim, ut idem Apostolus ait, iustificationes culture, et sanctum seculare, et tabernaculum manufactum, et pontifices presentium bonorum, qui per alienum sanguinem semel in anno intreuntes sancta sanctorum, sanctificabant inquinatos ad emundationem carnis. A quibus munera et hostie offerebantur, que non possunt iuxta conscientiam  perfectum facere seruientem, solummodo in cibis et potibus et uariis baptismatibus et iustitiis carnis, usque ad tempus correctionis impositis. Christus autem assistens pontifex futurorum bonorum, per amplius et perfectius tabernaculum non manufactum, id est non huius creationis, neque per sanguinem hircorum et uitulorum, sed per proprium sanguinem introiuit semel in sancta, eterna redemptione inuenta, quando per Spiritum sanctum semetipsum obtulit immaculatum Deo, et mundauit conscientiam nostram ab operibus mortuis, ad seruiendum Deo uiuenti. Equidem secundum legem plures facti sunt sacerdotes, idcirco quod morte prohiberentur permanere. Hic autem, eo quod maneat in eternum, sempiternum habet sacerdotium: qui solus proprio  sanguine semel eternam redemptionem perfecit, quam illi alieno sanguine incessanter imitantes, imperfectam representabant. Que ut accessit, omnis ille sacrificiorum seu cerimonialium carnalium cursus iure conquieuit. Neque enim deinceps pluribus sacrificiis indigemus, quia in uno eternam redemptionem inuenimus, que, per leuiticum sacerdotium incepta, per pontificatum Domini Iesu constat perfecta, qui non secundum Aaron, sed secundum ordinem Melchisedech ideo sacerdos dicitur, quia panem et uinum offerendum atque sumendum in ueritate carnis et sanguinis sui constituit fidelibus suis. Cuius generatio inenarrabilis de Patre, sine matre, de Matre, sine patre: nec initium dierum nec finem  habens, solus uerus Rex iustitie et pacis. Cui quia conuenientius assimilatur Melchisedech, non solum ex uno sacrificio et genealogia, sed etiam ex prenomine, quam Aaron; dicitur sacerdos Christus secundum ordinem Melchisedech, non secundum Aaron. Denique Melchisedech ille nec corpus et sanguinem suum in pane et uino Diuinitati obtulit, nec sine parentibus aut initio et fine fuit, neque substantialiter Rex iustitie et pacis; sed quod hec omnia Scripture de illo homine aut tacuerunt aut dixerunt, in manifestiori significatione nostri Melchisedech: cuius ille, sicut et Aaron, umbra, non ueritas fuit. Ad quem translato sacerdotio, necesse est ut legis quoque fiat translatio, a littera scilicet occidente ad spiritum uiuificantem, a uetustate ad  nouitatem, ab imperfectione ad perfectionem, a seruitute ad libertatem et filiorum Dei adoptionem, a Iudeis ad gentes, quibus Apostolus ait: »Non accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba, pater .« Quia utique lex translatione est alterata, non facta alia: immutata, non est mutata: accessu gratie cumulata, non est recessu suo exinanita. Sicut Dominus suis inquit: »Nisi abundauerit iustitia uestra plus quam Scribarum et Phariseorum, non intrabitis in regnum celorum .« Nunquid dixit: Nisi reprobaueritis aut omnino reliqueritis iustitiam Scribarum et Phariseorum, non intrabitis in regnum celorum? Sed quoniam iustitia illorum erat tantum a malo opere  abstinere: uoluit Dominus in hoc suorum iustitias superabundare, ut non solum malum ab opere sed insuper a cogitatione satagerent resecare. Nam illis ex lege bonum erat non occidere, nec mecari: istis autem super hoc ex gratia optimum et perfectum, non irasci nec concupiscere. Ideo lex ramos malitie succidit; gratia uero etiam radices eius euellit. Et, sicut in resurrectione hoc ipsum corpus humilitatis nostre et non aliud reformabitur, sic et lex ipsa per Euangelium reformata in toto mundo predicatur. In qua utique reformatione quamuis plurimum decus augeatur nature, tamen integritas in nullo aufertur, quando, ad similitudinem grani, seminatum corpus animale, surget corpus spirituale, et seminatum in infirmitate, surget in uirtute. Hac  quoque reformatione celum et terra transibunt; non interibunt: transferentur, non auferentur. Nec moueamur a nostro sensu, nec terreamur, si nonnulla legis sacramenta exhorret animalis sensus: quandoquidem ipsius sancti Euangelii nonnulla mysteria exhorruit hactenus, in tantum ut, Domino dicente: »Amen amen dico uobis, nisi manducaueritis carnem Filii hominis et biberitis eius sanguinem, non habebitis uitam in uobis ,« etiam maxima pars discipulorum eius ab eo discessissent, dicendo: Durus est hic sermo. Quis potest eum audire?«  Preterea Nouum Testamentum ideo dicitur, quia procul dubio eterna sunt que pollicetur, sicut malis supplicium eternum.  Nam quantum ad recitationem seu conscriptionem, ipsum Euangelium in nouissimo die omnino preteribit; ubi deinceps nec Scriptura aliqua necessaria erit.

XLIII. Ceterum si ad rem pertineret, monstraremus non mille quadringentos annos tantum, sicut scripsistis, sed mille quingentos et amplius annos ab institutione azymorum per Moysen usque ad passionem Christi decurrisse. Sed, cum nostre intentionis sit Romani ritum sacrificii approbare, chronographis relinquimus opinionem uestram prefato annorum numero reprobare. Itaque si azyma, quemadmodum astruere conamini, per Christum et eius Euangelium fuerunt maledicta, reprobata et derelicta, et ideo deinceps non debentur  offerri in sacrificio Domini, quia per Moysen constituta sunt Iudeis; sciatis fermentatum quoque constitutum per Moysen Iudeis. Sicut in Leuitico dicit: »Hec est lex hostie pacificorum: Offeret panes fermentatos cum hostia gratiarum, que offertur pro pacificis .« Idem Moyses in eodem: »In pentecoste offeretis ei panes primitiarum de duabus decimis simile fermentate, quos coquetis in primitias Domino: offeretisque cum panibus septem agnos .« Sal quoque, quem tantopere predicatis in fermento, per Moysen ita constitutus Iudeis in Leuitico: »Quidquid obtuleris sacrificii, sale condies, nec auferes sal federis Domini Dei tui de sacrificio tuo. In omni oblatione offeres sal .« Quapropter, si  a nobis non debent offerri azyma quia Mosaica sunt, nec a uobis debent offerri fermentatum et sal, quia eque Mosaica sunt. Et quia, ab Apostolo audientes: »uetera transierunt, ecce facta sunt noua ,« insipienter putatis omnia ueteris Testamenti reprobata, et penitus destructa et ad nichilum redacta sacramenta; hinc iam perpendatis necesse est, ad quantas difficultates properet hec uestra opinio. Denique si uetera non proficiendo, sed deficiendo transierunt, unde uobis templum, altare, sacrificium, candelabrum, et cetera sancti ministerii uasa seu ornamenta aut uestimenta sacerdotalia? Unde uobis encenia, pentecoste et pascha seu Quadragesima? Unde uobis pontifices, sacerdotes et leuite ac reliqui ecclesiastici gradus ex ordine? Unde primarie  et decime? Postremo, unde uobis dilectio Dei et proximi? ac reliqua mandata Decalogi? Quia ergo, secundum uos, ita noua facta sunt ut uetera relicta sint omnino et per Christum maledicta, abiiciantur procul dubio ab eius Ecclesia, que supra diximus omnia, et plura que reticuimus alia, et ueteribus contraria fiant iam noua. Odio habeatur Deus et proximus, pater et mater inhonoretur, homo occidatur; omnes mechentur, furentur, mentiantur, concupiscant, adulterent; coniugia nulla sint: omnis homo ad proximam sanguinis sui, et que ei affinitate iungitur, accedat. Ad summum quoque nec comedatur, bibatur nec dormiatur, sed relinquatur quidquid uetus Testamentum exhibuit et exercuit,  tam in cultu diuino quam in usu humano, et uidebitis quia nec bestie eritis, nedum homines, imo ab eo quod est aliquid transibitis ad nichil. Nos potius, catholica aure intendentes tanto Apostolo dicenti: »Si qua ergo noua creatura, uetera transierunt, ecce facta sunt noua ,« corde credimus et ore confitemur uetera, a uetere homine transeundo ad nouum hominem Iesum Christum, noua facta esse; quemadmodum idem Apostolus mox secutus curauit declarare: »Omnia autem ex Deo, qui reconciliauit nos sibi per Christum .« Cuius singulari nouitate innouantur omnia celestia atque terrestria: quando quidquid ad cultum Dei seu ad commodum sui uetus ille populus celitus acceperat, ad nouum transtulit. Qui ideo nouus  dicitur, quia ab umbra ad ueritatem, a signis ad res, a timore ad amorem, a seruitute ad libertatem, a filiis ire ad filios gratie, a carne ad spiritum est translatus. Unde dicit Apostolus: »uos non estis in carne, sed in spiritu, si tamen spiritus Dei habitat in uobis .« Et quomodo in carne non erant, quos epistolis instruebat, nisi secundum quod ipse ait: »In carne ambulantes, non secundum carnem militamus .« Hinc rursus inquit: »Nemo uestrum sibi uiuit, et nemo sibi moritur .« Et: »uiuo, iam non ego, uiuit uero in me Christus .« Sic itaque nobis, et omnibus in nouitate spiritus ambulare satagentibus, noua facta sunt omnia, templa scilicet et altaria, sacerdotes, sacrificia, candelabra, thuribula,  cibus et potus, et queque carnalis Isrel tam in supellectile quam in mandatis retinebat, uetera ut eadem et non eadem sint omnia, instar utique aquile, que dum naturaliter renouatur, iuuentus eidem accedit, et senectus, non substantia, ab ea recedit. Pari tenore predicamus azymum Christianorum longe distare ab azymo carnalium Iudeorum, quos ad umbram ueritatis obseruandam et captandam sola promissio et desiderium terrene felicitatis inuitabat: ut est longeuitas, abundantia frugum, successio filiorum, perditio inimicorum et cetera. Nos uero, corpus ueritatis ex azymo et in azymo rite uenerantes atque retinentes, ore et corde pregustamus iam quam suauis est Dominus: unum petentes ab ipso et hoc requirentes, ut maneamus  in eo et ipse in nobis, in eternum. Sane si mutare uultis fermentato azymum, mutate quolibet aliquo liquore uinum: quo, sicut et azymo, Christus et uetus pascha finiuit, et nouum inchoauit. Si enim recipitis uinum, azymum cur abiicitis?

XLIu. Quod uero passio et mors Christi conuenientius annuntietur azymo quam fermentato, ex hoc comprobatur quod Dominus ipse azymo discipulis memoriam sui agendam tradidit; et quod in lege panis afflictionis dicitur ut per hoc premoneamur affligere animas nostras, et pariter offerre sacrificium Deo spiritum contribulatum, cor contritum et humiliatum , illud Apostoli recolentes: »Cum timore et tremore uestram ipsorum salutem  operamini .« Et: »Si compatimur, et conregnabimus .« Porro que per legem fuerunt usque ad tempus correctionis imposita carnalibus Iudeis, Paulus breuiter colligens, ait: »Munera et hostie offeruntur, que non possunt iuxta conscientiam perfectum facere seruientem, solummodo in cibis et potibus et uariis baptismatibus et iustitiis carnis .« Carnales ergo uictime atque purificationes uarie in lege, in quibus maxima erat circumcisio, et cetere iustitie carnis, ut est differentia ciborum, festiuitas tabernaculorum, non arare in boue simul et asino, nec serere agrum diuerso semine, et his similia; que nichil sanctitatis conferebant conscientiis, excepta deuotione obedientie et admonitione spiritualis munditie; data sunt  usque ad prefinitum tempus a Patre, quando per Filium suum factum sub lege, redemit eos qui erant sub lege. Cuius carnales iustitias euadens idem Apostolus ait: »Que mihi aliquando fuerunt lucra, hec arbitratus sum propter Christum detrimenta, et non solum detrimenta, sed etiam stercora, ut inueniar in illo non habens meam iustitiam que ex lege est, sed que ex fide Iesu Christi .« Quod Colossensibus quoque denuntiat dicens: »Nemo uos iudicet in cibo aut potu, aut in parte diei festi, aut neomenie, aut Sabbatorum, que sunt umbra futurorum .« Hactenus defendisse legem Moysi et azymum Eucaristie Christi sufficiat. Iam discutiamus uestra que restant.

XLu. CONSTANTINOPOLITANUS. Sabbata uero quomodo  in Quadragesima iudaice obseruatis? Aut non audistis in Euangelio dicentem quia transeuntes discipuli in Sabbatis ceperunt iter agere, euellentes spicas et comedentes? Dicebant autem Iudei ad Christum: »uides quid isti faciunt in Sabbatis?« Qui dixit: »Etiam. An nescitis quid egerit Dauid, cum esuriret ipse et qui cum eo erant, quomodo intrauit in templum, et panes propositionis comedit?«  et cetera. »Et quia Sabbatum propter hominem factum est, non homo propter Sabbatum .« Qui et dicebant: »Quomodo homo iste est ex Deo, qui Sabbata non custodit?«  Et iterum loquente Christo in Sabbato ei qui manum aridam habebat; similiter et ei qui demonis spiritum habebat in Sabbato mundato,  et murmurantibus Iudeis et similia dicentibus, dicit Christus: »Hypocrite, unusquisque uestrum non soluit asinum a presepi, et bouem suum in Sabbato ducit adaquare?«  Et paralytico similiter, quem sanum fecit. Et ideo qui Sabbata cum azymis custodiunt, neque Iudei neque Christiani sunt, sed »similes sunt leopardo,« sicut magnus dicit Basilius, »cuius capilli nec nigri sunt nec albi omnino.«

XLuI. ROMANUS. Quod nos Sabbata nec intra nec extra Quadragesimam iudaice obseruamus, sufficienter monstratur superius. uos autem si non iudaizatis, cur saltem Quadragesime non parcitis? ne, cum Iudeis feriati et epulantes, ieiunium Christi  in sabbato dissoluatis. Unde testimonia euangelica que posuistis, omnino refragantur uobis, suffragantur uero nobis. Denique nos, ut discipuli Iesu, non solum iter agimus in sabbato et spicas euellimus, sed insuper piscamur, et quidquid oportet operamur, et hora competenti comedimus. uos quod legitis discipulos spicas transeundo comedisse, a luce prima in uesperum studetis uariis deliciis et multo mero crapulam continuare. Nec mirum: cum istic quoque, obliti etymologie uestre, ex nomine, quod est , dixistis Dauid comedisse panes propositionis, id est, ; quos negare non potestis fuisse azymos, si qua scientia ueteris legis remansit apud uos. Deinde quoniam Sabbatum propter hominem factum est, non homo propter  Sabbatum , nullo conuiuio aut otio honoratur apud nos tanquam Dominus, sed oneratur ieiunio et labore, ueluti deuotus seruus Dominica sepultura occupatus. Mox, succedente die quam specialiter fecit Dominus, solemniter exsultamus et letamur, quia in ea Christus resurgens a mortuis iam non moritur, mors ultra illi non dominabitur. Qui etiam pro custodia Sabbati non timemus a Christo notari hypocrisi, quoniam in eo non tantum manum aridam, sed et totum corpus curandum offerimus Deo et medicis. Nec tantum bouem et asinum soluimus a presepio, et ducimus adaquare, sed etiam arare. Ast uos uolentes esse legis doctores, nec intelligentes que loquimini neque de quibus affirmatis, assertionem uestre opinionis sic conclusistis.

 XLuII. CONSTANTINOPOLITANUS. Et ideo qui Sabbata cum azymis custodiunt, neque Iudei sunt, neque Christiani sunt, sed »similes sunt leopardo,« sicut magnus dicit Basilius, »cuius capilli nec nigri sunt, nec albi omnino.«

XLuIII. ROMANUS. O mirabilis Grecorum philosophia! o ars Pelasga! o Atheniensis et Academica perspicacia! Unde tibi tantus stupor et uertigo repentina? uere triplici fune lingua tua diuinitus est ligata. Nam Greci sapientiam querunt, quam simplex predicatio Christiane fidei stultam effecit, sicut Dominus repromisit: »Perdam sapientiam sapientium, et prudentiam prudentium reprobabo. Ubi sapiens? ubi scriba? ubi conquisitor huius seculi?  nonne stultam fecit Deus sapientiam huius seculi?«  Qua stultitia uos repleti, nec secundum diuinas paginas definiuistis aliquid, et magnum Basilium secundum humanas monstratis definiuisse nichil. Falsissimum enim est ut qui Sabbata et azyma custodiunt, nec Iudei nec Christiani sint. Quia uerissime Iudei sunt qui Sabbata et azyma custodiunt carnaliter. Sed et illud in infinitam dubietatem recidit, nec ullo modo consequens erit ut leopardus sit tantum, cuius capilli nec nigri nec albi sunt; quia preter hunc innumerabilia animalia sunt, quorum pili nec albi nec nigri sunt. O egregii scrutatores diuini eloquii! o dociles discipuli magni Basilii, ex cuius preclaro fonte nichil nisi lutum haurire  preualuistis! cum hinc inde uobis resonaret riuus ille celestis lactis eterni mellis, Romanam et Occidentalem Ecclesiam uocans dominam, et obsecrans succurrere perditioni Orientis. Nunc, gratis subuertere Latinam Ecclesiam molientes, armamini contra nos quasi Basilii sententia, que multo uecordior inuenitur illa ridicula Tiresie prophetia: Quidquid dicam, aut erit, aut non. Nempe accidit uobis illud satyrici prouerbium:

Parturiunt montes, nascetur ridiculus mus. 
Atque utinam tacuissetis, ut putaremini sapientes, ceu Sapientia dicit: »Stultus, si tacuerit, sapiens putabitur.« Modo autem stultitia uestra omnibus nota est. Hinc reliqua perspiciamus.

 XLIX. CONSTANTINOPOLITANUS. Quomodo autem et suffocata hi tales comedunt in quibus sanguis tenetur? aut nescitis ut omnis animalis sanguis anima ipsius sit, et qui comedererit sanguinem, animam comedet? Et idcirco, secundum hec, nec gentiles ex toto sunt; illi occidunt, aut plagantes comedunt.

L. ROMANUS. Cur ex lege istud, secundum uos per Christum maledicta et derelicta, mandatum nobis opponitis? Nunquid uobis solis licet quidquid libet, ut modo ad legis patrocinium humiliter recurratis, et modo ab ea superbe tanquam anathematizata resiliatis? Nonne uetus lex, et non Euangelium, interdicit ut omne suffocatum et captum a bestia non comedatur? »Quia anima omnis animalis  in sanguine est .« Constat utique hoc mandatum ex illis esse que carnali populo ad qualemcunque munditiam seu iustitiam carnis, non ad aliquam sanctitatem mentis data sunt ad tempus. Est enim de cibo: unde Apostolus dicit: »Nemo uos iudicet in cibo .« Ac si aperte diceret: Nemo uos uelut Iudeos discernat ab his inter quos habitatis, in differentia scilicet ciborum, et in reliquis que idem Apostolus adiecit. Quod autem hic, iudicare, dixerit discernere, in Epistola ad Romanos liquet, ubi de diuerso ieiunio quorumdam loquens ait: »Alius iudicat diem inter diem, alius iudicat omnem diem .« Quapropter, sicut idem ait: »Alius credit se manducare omnia .« Is qui non manducat quedam, obseruans morem  sue patrie et prouincie, et precepta maiorum suorum, manducantem non iudicet. Tu enim qui es, qui iudicas alienum seruum, qui salua fide et pura conscientia comedit quidquid a maioribus suis comedendum accepit? ut enim Dominus ait: »Non quod in os intrat coinquinat hominem .« Et secundum Apostolum: »Omnia munda mundis. Coinquinatis autem et infidelibus nichil est mundum, sed inquinate sunt eorum mens et conscientia .« Quod Romanis denuntians ait: »Scio et confido in Domino Iesu, quod nichil commune per ipsum, nisi qui existimat quid commune esse, illi commune est .« Et post pauca: »Qui discernit, si manducauerit, condemnatus  est: quia lion ex fide: omne autem quod non est ex fide, peccatum est .« Sed quamuis omnia munda sunt, tamen, secundum eumdem Apostolum: »Malum est homini, qui per offendiculum manducat aliquid « quod frater modice fidei et adhuc infirmus in fide credit immundum et propter hoc non comedendum. Cui condescendere debemus in abstinentia escarum huiusmodi, ut possimus eum Domino lucrari: ne religionem Christianam pro aliqua esca incipiat abominari, et cibo nostro perdatur frater, pro quo Christus mortuus est.

LI. Nos ergo quamuis a Domino et ab apostolis licentiam habeamus manducare omnia que nec nostre nec fraterne saluti officiunt, consuetudine tamen  prouinciarum et preceptis maiorum nostrorum hactenus detenti, deuitamus comedere nonnulla, non quia mala aut immunda sunt, sed quia aut nobis aliquo modo non expediunt, aut longo usu in naturam iam uerso horrent. Nonne draco populis Aethiopum in esca datus dicitur? Et nonnulle nationes quibusdam uescuntur que alie penitus abominantur. Cur hoc, nisi quia unaqueque gens in suo sensu abundans, quedam sibi assumpsit, quedam reiecit? Unde nos quoque absque culpis in antidotis plurima percipimus que ex serpentibus, et ex aliis que exsecramur animantibus, assumpta esse non dubitamus. Quod ergo infirmo qualiscunque medicina, hoc fame pereunti qualiscunque esca. Et sicut abominandus infirmus non est, artificialiter  refectus sanguine et cadauere aliquorum reptilium: sic nec fame tabescens, si sanguine et suffocato naturaliter sustentat miserabiles artus, potens etiam ad litteram cum beato Iob dicere: »Que prius tangere nolebat anima mea, nunc pre angustia cibi mei sunt .« Omnis enim creatura Dei bona, et nichil reiiciendum quod cum gratiarum actione percipitur: sanctificatur enim per uerbum Dei et orationem. Et uos peregrinos, egenos et pauperes Christi, nec inter gentiles computatis, quibus nil est mundum, quia aliquando qualicunque cibo retinent a Deo sibi datum presentis uite munus? Quare non potius signate arcas pecunie et promptuaria eructantia ex hoc in illud aperitis, et dispergitis pauperibus, ut iustitia uestra maneat in eternum, et iam non sit  eis necessitas presumere cibum insolitum? Nunc autem, usuris et oppressionibus miserorum ditati et elati, calumniamini, si egens omnium sustentetur aliquo quod uos impinguati et crapulati abominamini; non attendentes Dominum misericordiam malle quam sacrificium. Qui primo mensis hominum post cataclysmum amouit aliqua quasi immunda, cum utique omnia fecerit ualde bona, et rationalis creature uitium abominabile sit apud Deum, non quelibet irrationalium creaturarum; uoluntas quoque hominum aliquando sibi quedam uindicat, aliquando alienat. Ceu Romani paucis annis ante Constantinum Magnum porcine carnis esum per Aurelianum imperatorem sibi uindicarunt. Et Greci  usque nunc ursinam alienant. Et certe si humanum super his interrogetis iudicium, immundior erit porcus reptilibus, sordibus atque reliquo suo pabulo. Sed siue nos, siue uos, quod a maioribus nostris accepimus aut usu tenemus comedendum, sic obseruemus, ut is qui non manducat, manducantem non spernat: et qui manducat, non manducantem non iudicet.

LII. Considerate tamen ad quantam stultitiam deuoluta sit uestra scriptura et sapientia, que cum ab hominibus exquirere deberet finem preceptorum Dei, id est caritatem de corde puro et conscientia bona et fide non ficta: hoc solum exquirendum putat, an aliquando comederint carnem ursinam. Cuius usum quamuis non admittatis, admittentibus  tamen pro crimine reputare non debetis; quibus euangelica et apostolica auctoritas omnia edenda constituit.

LIII. Nec hoc dicentes suffocatum et sanguinem nobis contra uos defendentibus: antiquam enim consuetudinem seu traditionem maiorum nostrorum diligenter retinentes, nos quoque hec abominamur; adeo ut sanguinem uel quocunque morticinio aut aquis seu quacunque negligentia humana prefocato, apud nos aliquando uescentibus absque extremo periculo uite huius, penitentia grauis imponatur: pro eo maxime quia antiquas consuetudines et traditiones maiorum, que non sunt contra fidem, leges apostolicas arbitramur: nam de ceteris, que aucupio aut canibus seu laqueo uenantium moriuntur,  Apostoli preceptum sequimur: »Omne quod in macellum uenit, manducate, nichil interrogantes propter conscientiam .« Domini est terra et plenitudo eius. Quod etiam in conuiuium gentilium uocatis concessit dicens: »Si quis infidelium uocat uos ad cenam et uultis ire: Omne quod uobis apponitur manducate, nichil interrogantes propter conscientiam .« Dominus quoque pro mercede predicatoribus suis prouidens alimoniam, dixit eis: »In domo recipientium uos manete edentes et bibentes que apud illos sunt .« Ecce Dominus non dixit quedam apud illos comedite, sed indifferenter que apud illos sunt. Quapropter omnis homo scientiam habens, si simpliciter edit et bibit quidquid in macellum uenit aut quod  sibi apponitur, nullatenus est culpandus, nisi inde aliquam immunditiam conscientie sue contrahat. Quia non quod intrat in os, sed quod procedit de ore coinquinat hominem . Nec esca aliqua est in uitio, sed immoderatus appetitus. uerum, ne scandalizetur frater infirmus in fide, qui putat aliquid commune uel immundum esse; si quis dixerit: hoc suffocatum est, uel morticinium; non est comedendum, ut Apostolus de idolothyto ait: »Si quis dixerit, hoc immolatum est idolis, nolite manducare, propter eum qui indicauit, et propter conscientiam. Conscientiam autem dico, non tuam, sed alterius .« Multa siquidem usu aut traditione maiorum ita obseruamus, ut aliter  facientes omnino abhorreamus, sicut est non lotis manibus manducare. Quod quamuis, iuxta sententiam ueritatis, non coinquinat hominem, tamen uelut immundum exhorrere solet homo hominem non Iotis manibus manducantem.

LIu. Sed forsan dicturi estis: Non solum in ueteri, sed et in Nouo Testamento ab Apostolis traditum gentibus ut abstineant a sanguine et suffocato. Nec nos nescimus, tamen pro loco et tempore nonnulla carnalia ueteris legis mandata apostolos obseruasse scimus, quando adhuc quasi in matutino crepusculo tenebre et lux confulgebant, et intuentium oculos nunc huc, nunc illuc, reducebant. Sic apostoli in Iudea commorati, aliquando, claritate Euangelii expergefacti, ab umbra legis recedebant;  aliquando, necessitate uel consuetudine torpentes, in eam recidebant. Denique sorte associarunt sibi Matthiam, et templum, in quo adhuc sanguis animalium offerebatur, orationis gratia frequentabant. Ipse quoque uertex apostolorum Petrus, modo cum gentibus comedebat, modo ab eis timens se subtrahebat. Cuius coapostolus Paulus, quamuis dixerit Galatis: »Si circumcidamini, Christus uobis nichil proderit ,« tamen dilectum discipulum propter subintroductos falsos fratres circumcidit, et cum aliis purificatus in templo sacrificium legis exhibuit. Sed ubi, ab angustiis Iudee exclusi, amplitudine gentium fuere potiti, mox, quasi catenis seruitutis palam erepti, quotquot ad spiritualem gratiam attrahebant, a carnalibus ceremoniis legis  auertere non cessabant. Quod procul dubio ex precedentibus et subsequentibus uerbis Pauli intelligitur, ubi sic protestatur: »Spiritus manifeste dicit quia in nouissimis temporibus discedent quidam a fide, attendentes spiritibus erroris, et doctrinis demoniorum in hypocrisi loquentium mendacium, et cauteriatam habentium conscientiam, prohibentium nubere, et abstinere a cibis quos Deus creauit ad percipiendum cum gratiarum actione fidelibus et his qui cognouerunt ueritatem. Quoniam omnis creatura Dei bona est, et nichil reiiciendum quod cum gratiarum actione percipitur. Sanctificatur enim per uerbum Dei et orationem .« Ecce tantus Apostolus, raptus usque ad tertium celum et in ipsum paradisum, proclamat  omnia munda mundis, et nichil reiiciendum quod cum gratiarum actione percipitur, quia per uerbum Dei et orationem sanctificatur. Et uos qui estis, qui, attendentes spiritibus erroris et doctrinis demoniorum, in hypocrisi loquimini mendacium, scripta Latinis populis destinantes ut relinquant mandata Dei et que grauiora sunt legis, iudicium scilicet et misericordiam et fidem, et sequantur traditiones et opiniones uestras, quasi nullos usque nunc habuerint predicatores ac patres, ac necesse habeant a uobis doceri que sint elementa sermonum Dei?

Lu. Nempe inter alia ignaros omnium conamini instruere quid et qualiter preparatum comedant,  et eos asseritis nec gentiles esse nec Iudeos, nisi obediant. Quia, ut dicitis, gentiles occidunt, aut plagantes comedunt: quasi Latini soliti sint animalia uiua aut integra comedere. Nunquid archimagiri omnibus nationibus delegati estis? Et si forte alicui fame deficienti anime obsonium uel uictus desit, auis autem et ouis adsit, sed ferrum absit, satius erit eum inedia deficere quam quouis ingenio ea mactare et comedere? Itaque doctrinis uariis et peregrinis nolentes abduci: »Scimus et confidimus in Domino Iesu, quia nichil commune per ipsum, nisi ei qui existimat quid commune esse, illi commune est ,« sicut Paulus dicit. Deinde optimum est gratia stabilire cor, non escis, que non profuerunt ambulantibus in eis. Sed iam  insistamus reliquis.

LuI. CONSTANTINOPOLITANUS. Etenim Alleluia in Quadragesima non psallitis, sed semel in Pascha tantummodo, quod interpretatur Dominus uenit, laudate, hymnum dicite, et benedicite eum. Ergo secundum hoc neque Laudate, neque Benedictus qui uenit, psallitis. Et istud uero Alleluia hebraice dictum est.

LuII. ROMANUS. Scimus Alleluia hebraice dictum, et latine interpretari Laudate Deum, sed quod etiam, Dominus uenit, aut, Benedictus qui uenit, interpretetur, nescimus, nec nisi a uobis hactenus audiuimus. Porro ipsum Alleluia, sicut calumniamini, non solummodo in Pascha cantamus, sed omnibus totius anni temporibus, exceptis nouem  hebdomadibus quibus id intermittere a patribus nostris accepimus; scilicet quibus negligentias aliorum temporum diluere attentius debemus. Sicut enim quondam populus in eremo, peccatum idololatrie in seipso puniturus, et Niniuite penitentiam in predicatione Ione acturi omnem ornatum suum et delicias deposuerunt, et saccum et cinerem sibi imposuerunt; nec tam peregrinis uerbis ac exquisitis seu dulcisonis melodiis, sed propriis sermonibus, et incompositis siue amaris eiulatibus ad Dominum clamauerunt: sic et uenerabiles patres nostri agere consueuerunt. Unde, ornamenta et delicias diuitis lingue tempore Quadragesime deponentes, pauperrimum habitum nostre lingue nobis imponimus, et, stulti facti propter Christum, nichil nos scire iudicamus,  nisi ipsum crucifixum. Cuius districtum pre oculis habentes iudicium, uinculati et grauati peccatis, tanquam idiote, uix audemus uel in nostro idiomate interpellare Deum. Nam ex libro Sapientis didicimus: quia »non est speciosa laus in ore peccatoris .« Et tamen tunc iugiter hymnum dicimus Domino, atque Benedictus qui uenit psallimus, et omnem creaturam ad laudem eius die noctuque inuitamus, dicentes Laudate Dominum, sed, ut prediximus, patria uoce tantum. Tunc quoque alium angelicum hymnum intermittimus, id est Gloria in excelsis Deo. Denique hi duo solummodo hymni ab angelis in Nouo Testamento inueniuntur decantati: Alleluia scilicet, et Gloria in excelsis Deo.  Quos pariter in Septuagesima intermittimus; quia, peccato ueteris hominis a conuentu angelice iubilationis expulsi in huius misere uite Babylonem, super flumina eius sedemus et flemus, dum recordamur illius Sion in qua Deum decet hymnus, dicentes aduersariis nostris: »Quomodo cantabimus canticum Domini in terra aliena?« . Siquidem uetus homo uetus et non nouum canticum cantare potest, donec post hanc laboriosam uitam, que significatur per Quadragesimam, renouetur in agnitione secundum imaginem eius qui creauit eum, per resurrectionem Iesu Christi ex mortuis. Nec tamen Sanctus, sanctus, sanctus Dominus Deus Sabaoth in Quadragesima intermittimus, quamuis sit hymnus angelicus et in Nouo Testamento decantatus,  qui et in ueteri prius fuit dictus, fidem uidelicet perfectam patrum humiliter Deo offerens, nullum autem meritum bone operationis eorum attollens. Sic et nos interim in hac nostre peregrinationis Quadragesima, scientes nos per fidem et non per speciem ambulare, sed sola fide apud Deum presumimus, supplici confessione dicentes: Sanctus, sanctus, sanctus Dominus Deus Sabaoth; cui, de operibus diffidentes, cum Psalmista proclamamus: »Non intres in iudicium cum seruis tuis, quia non iustificabitur in conspectu tuo omnis uiuens .«

LuIII. Quod autem nouem hebdomadibus »Alleluia« intermittimus, non incongrue per nouem hebdomadas nouem ordines angelorum accipimus.  Quorum decimus ordo, per superbiam corruens, angelicum numerum imminuit, et felicitatem perturbauit. Qui condolentes sue diminutioni, et parem ruinam timentes sibi, a perfecta laude Creatoris fuere prepediti. Quorum recuperationi et consolationi consulens omnipotens Creator primum hominem de limo terre formauit, qui sui generis multiplicatione damna celestis patrie resarciret, atque angelorum gaudia suppleret. Qua spe angelicus chorus ad modicum exhilaratus, nec mora, ex lapsu ipsius hominis fuit conturbatus. Unde ille nouem ordinum concentus in laude Creatoris remansit imperfectus, donec in Christo resurgente resurrexit prolapsus ille protoplastus. Ibi augmento sui collegii et meliori spe angelicus exercitus gauisus,  in nouum »Alleluia« consurrexit totus, et in eo perstat deuotus. Quem et nos pro modulo nostro imitantes, a Septuagesima, quando lapsus protoplasti in Ecclesia recitatur, »Alleluia« nouem hebdomadibus intermittimus, scilicet in pascha, ubi Christus resurgens a mortuis tristitiam nostram in gaudium uertit, et »Alleluia« reddit. Quod utique si non aliquando Latina Ecclesia decantaret, reprehendi a uobis non deberet, cum tamen in sua lingua laudem Domini personaret. Nunc que sit ista uestra superbia miramur, que latrat Latinos non pertinere ad Deum, si Hebraice aut Grece non persoluant et hymnum et debitum officium, cum etiam Latina lingua principaliter confiteatur quia Dominus  iehsu Christus in gloria est Dei Patris. Ipsa quidem cum Hebrea et Greca titulum crucifixi Domini compleuit, et, que erat nouissima, facta est prima: ferro et fide usque ad aduentum maligni Antichristi et benigni Iesu Christi defendens sibi terrenam et celestem potestatem. Hinc, iam diu calumniis uestris reluctati, breuiter attingamus intentionem uestri epilogi.

LIX. CONSTANTINOPOLITANUS. Cur tantam deceptionem horum talium non aspicitis, nec intelligitis, neque corrigitis populos, sicut qui debentur iudicari a Deo? Non derelinquitis quod dicitur quoniam hoc Petrus et Benedictus et Paulus et ceteri docuerunt? Decipitis uos ipsos et populum in istis. Que uero scripsi, ea sunt que Petrus et Paulus et  ceteri apostoli et Christus docuit, et sancta atque catholica Ecclesia suscepit et custodit religiose; que et uos correcti custodite.

LX. ROMANUS. Sicut sufficienter monstratur superius, conuerso ordine et uersa uice procederent hec rectius, scilicet si uos seductos, seductores et mature iudicandos a Domino diceremus Quia uolentes esse doctores, nec intelligentes que loquimini neque de quibus affirmatis, sanctorum apostolorum et catholicorum puram doctrinam humana presumptione fermentatis, omnino decipientes uos et alios in istis. Que autem nunc uobis scripsimus, Christus docuit, et apostoli ipsius; que ab eis et a sanctis Patribus sancta et catholica suscipiens Ecclesia religiose obseruat hactenus; que et uos  correcti obseruate, si non uultis a Christo anathema esse. Porro Benedictus monachorum Pater egregius in nullo a uobis est detrahendus, quia fide, doctrina et uita precipuus, nec ad dextram nec ad sinistram aliquando declinauit a recta uia, nec terminos quos Patres posuerunt est transgressus, nec leopardum curauit definire, sed regulam discretione plenam cenobitis tradere. In qua et si constituit esum carnium infirmis, et femoralia in itinere positis, absit tamen ut arbitraretur hec duo peiora esse fornicatione, quam quidam uestratium adeo sibi defendunt, ut publice profiteri nec erubescant nec metuant, tale esse fornicari, quale est quolibet pomo uesci et refici! Unde et fornicantes Sarabaitas uenerantur: femoralibus uero et carnibus in  necessitate utentes cenobitas omnino detestantur. Sed quid dicit Propheta? »ue his qui dicunt bonum malum, et malum bonum !« Nunquid uas electionis beatus apostolus Paulus alicubi definit: Neque carnibus aut femoralibus utentes, regnum Dei possidebunt? Qui tamen plerisque locis uehementer inculcat, dicens: »Nolite errare; neque adulteri, neque molles, neque masculorum concubitores regnum Dei possidebunt .« Item: »Fornicatores et adulteros iudicabit Deus .« Et: »Omne peccatum quodcunque fecerit homo, extra corpus est: qui autem fornicatur, in corpus suum peccat .«

LXI. CONSTANTINOPOLITANUS. Azymas uero et custodias  Sabbatorum proiicite miseris Iudeis. Similiter et suffocata barbaris gentibus, ut fiamus puri omnes in immaculata et in recta fide, et unus grex unius pastoris Christi. Cuius in cruce diuino sanguine inebriati, laudamus puri pure Patrem et Filium et Spiritum sanctum: uniuersa Mosaice legis et ab eo custodita derelinquentes sine Deo Iudeis. Qui uelut ceci perquirentes Christum, lumen amiserunt, permanentes in umbra sicut insipientes perpetuo.

LXII. ROMANUS. Superius monstrauimus copiose, nec Sabbata uel azyma nos iudaice obseruare, nec suffocata gentiliter manducare, sed apostolicam catholicamque fidem principaliter retinere, nec procaciter refugere, sed humiliter fugere ad unum  unius summi boni Pastoris ouile, qui posuit animam suam pro ouibus suis: quas uocem suam, non alienorum, recognoscentes et sequentes carne sua instanter cibat et sanguine potat, ut corde, ore et opere collaudent sanctam et indiuiduam Trinitatem. Unde super omnia dolemus ueteres anias uestro de pulmone hactenus non potuisse reuelli. De quibus in Actibus apostolorum dicitur: »Athenienses ad nichil aliud uacabant, nisi addiscere aut audire aliquid noui .« Sed iam profanas uocum nouitates deuitando, ueterem pelliculam quantocius abiicite, ne, quod absit! dicatur uobis Sponsi uoce: »Si ignoras te, egredere et abi post uestigia gregum, et pasce hedos tuos :« illos scilicet quos ipse pastor in fine a sorte  humilium ouium separat; quia, lasciui et petulci, hic se ui superbie exaltare non cessant.

LXIII. Deinde si uniuersa Mosaice legis relinquimus Iudeis, nulla honestas aut sanctitas remanebit nobis, ceu ex superioribus recolligere potestis. Relinquantur ergo eis sola carnalia mandata, et sanctum seculare, in quibus ceci querunt quid inuenire, dum umbram sectantes exsulant a luce. In qua umbra numeratur et Sabbatum uestrum, Apostolo dicente: »Nemo uos iudicet in cibo aut potu aut in parte diei festi, aut neomenie aut Sabbatorum, que sunt umbra futurorum .« Porro sicut sine Deo sunt Iudei, sic et omnes heretici. uerum ne quid sit minus, quod sequitur attendamus.

 LXIu. CONSTANTINOPOLITANUS. Hec autem huiusmodi multoties et ipse cum populo agnoscens docuisti eos, et correctus scripsisti multis talem consuetudinem habentibus. Et ut habeas salutem anime tue, mitte principibus sacerdotum et sacerdotibus, et adiura ut per hec seipsos corrigant et populum, ut mercedem et in istis habeant. Et si hoc feceritis, propono et per secundam scriptionem maiora et perfectiora his scribere tibi fidei uera ostensione et firmamento animarum, pro quibus Christus posuit animam suam.

LXu. ROMANUS. O uiri cordati, perpendite hic et cauete hereticorum callidam subreptionem; qui per benedictiones et dulces sermones seducunt  corda innocentum. Ecce his specialiter Tranensem episcopum Ioannem, cui talia scripsistis, alloquentes, oleo peccatoris caput eius impinguare satagitis, dicentes: »Hec autem huiusmodi multoties cum populo agnoscens docuisti eos, et correctus scripsisti multis similem consuetudinem habentibus.« Sed nos e contrario per Salomonem dicimus uobis. »Os quod mentitur, occidit animam .« Neque enim prefatus episcopus correctus a uobis aliquando talia populum docuit aut cuiquam super his scripsit. Quod si fecisset, correctus a nobis fuisset, cur, correptus non autem correctus a uobis, talia presumpsisset? Sed ille qualiscunque sit in opere, sanus tamen hactenus exstitit in orthodoxa fide iuxta capacitatem sue intelligentie. Unde, nullis  uestris susurrationibus acquiescens, adhuc persuaderi non potuit ut alicui sacerdotum has uestras nenias pro correctione illorum et populi cum adiutoribus mitteret. Et ipse non solum nullam mercedem in his haberet, sed insuper gradus sui periculum incurreret. Cui etiam, si uobis in uestris nugis obediat, aliud mercedis repromittis: scilicet uos secundo ei scriptum ire maiora et perfectiora his, uera fidei ostensione, ac firmamento animarum, pro quibus Christus posuit animam suam. In quibus plane promissis antiquum ritum hereticorum retinetis, quorum sermo sicut cancer serpit, et pollicetur curiosis fastigium perfecte scientie, ut pertrahat ad barathrum extreme stultitie. Quorum uanitatem Sapientia Dei per Salomonem proprie  demonstrans ait: »Mulier stulta et clamosa, plenaque illecebris, et nichil omnino sciens, sedet in foribus domus sue, in excelso urbis loco, ut uocet transeuntes per uiam, et pergentes itinere suo. Quis est paruulus? declinet ad me. Et uecordi locuta est: Aque furtiue dulciores sunt, et panis absconditus suauior. Et ignorauit quod gigantes ibi sunt, et in profundis inferni conuiue eius .« Hic plane hic uestri efficax depictor est, qui maiora et perfectiora ad ostensionem fidei et firmamentum animarum pollicemini inuitando paruulos et uecordes ad aque furtiue dulcedinem, et panis absconditi suauitatem. uere omnino aqua furtiua est, in qua rebaptizatis Latinos catholice baptizatos, quod nullus catholicus adhuc presumpsit scilicet ut rebaptizaret  aliquos, in nomine sancte Trinitatis ab ipsis etiam hereticis baptizatos. uere omnino ad nescio quem panem absconditum inuitatis, quando uiuifica et terribilia sacramenta corporis et sanguinis Iesu Christi profanis pedibus conculcatis.

LXuI. Heccine sunt illa maiora et perfectiora, ut tanta oblatio imponatur altari, quanta nequeat a ministris uel a populo sumi, et idcirco debeat subterrari, aut in puteum ad hoc preparatum proiici? Heccine quoque sunt illa maiora et perfectiora, ut nouus maritus et recenti carnis uoluptate resolutus et totus marcidus Christi ministret altaribus, et ab eius immaculato corpore sanctificatas manus confestim ad muliebres transferat amplexus?  Heccine sunt illa perfectiora, ut mulieribus Christianis in partu uel in menstruo periclitantibus communio degenetur? aut paganis baptismus interdicatur? et paruulis morituris ante octo dies regeneratio per aquam et Spiritum sanctum subtrahatur? In quo utique crudeliores Herode, non tantum in corpore sed et in anima quotidie trucidatis paruulorum innumerabilem populum, et destinatis ad ignem eternum. Nunquid etiam inde est quod hominis morituri imaginem affigitis crucifixe imagini Christi, ita ut quidam Antichristus in cruce Christi sedeat ostendens se adorandum tanquam sit Deus? Nunquid et illud inde est quod  peius sit monachos femoralibus indui et carnibus uesci, quam fornicari? Ideone clauditis Ecclesius Latinorum et dirigitis scripta per totum orbem, ut ad hec maiora et perfectiora pertrahatis omnent Christianum populum? Non sunt hec talia ostensio uere fidei, sed adinuentio diaboli. Nec sunt firmamentum, sed destructio animarum. Pro quibus omnibus et aliis, quos longum est scripto prosequi, erroribus, nisi resipueritis et digne satisfeceritis, irreuocabile anathema hic et in futuro eritis a Deo, et ab omnibus Catholicis, pro quibus Christus animam suam posuit.


 EXPLICIT RESPONSIO.






INCIPIT CUIUSDAM NICETAE PRESBYTERI ET MONACHI MONASTERII STUDII LIBELLUS CONTRA LATINOS EDITUS Et ab apocrisiariis apostolice sedis Constantinopoli repertus

 I. Niceta presbyter et monachus monasterii Studiorum, qui prenominor Pectoratus: Romanis, de azymis et sabbatorum ieiuniis, et nuptiis sacerdotum. Bona est dilectio ad proximum, o omnium gentium sapientissimi et nobilissimi Romani. Ex habitudine enim dilectionis ad proximum, et humilitas abundat ad eum qui habet illam. Ipsa autem abundans efficit participem sui omnia diligere, omnia sustinere, ut ait diuinus Apostolus, et non inflari aduersus proximum suum aliquando, neque ea que ipsius solius sunt querere, aut zelum habere aduersus eum et altercationem et emulationem. Omnia enim hec dilectionem persequuntur et humilitatem, et faciunt hominem non secundum Deum ambulare, sed secundum hominum libitum. Quod et Paulus  arguit, dicens: »Cum sit inter uos zelus et contentio et discordia, nonne carnales estis, et secundum hominem ambulatis?«  Propter quod rogo uestram caritatem, humiliari uos propter Dei preceptum, et audire a nobis indignis et minimis.

II. Requirentes enim ab illis qui ex diuersis prouinciis Romanorum peregrinantur hic de azymis, quid dicemus de his in dilectione Christi ad uos? Qui azymorum adhuc participant, sub umbra legis sunt, et Hebreorum mensam comedunt, non autem rationalem et uiuam Dei mensam, et nobis qui credidimus supersubstantialem, quemadmodum superius exigere supersubstantialem docti sumus panem. Quid enim est supersubstantialis, nisi quia  nobis est consubstantialis? Alter autem nullus est nobis consubstantialis panis, sed corpus Christi, quod consimile nobis est secundum carnem humanitatis ipsius. Si autem animata est nostre masse substantia qua uerbum induit se, ergo non substantialem nobis panem comeditis, quia azymorum participamini. Azyma enim inanimata sunt, sicut ipsa rerum natura declarat atque liquidius edocet. Intermistum enim modicum fermentum in farina et commista sibi, ipsa unam efficit seipsam propter fermentum, uiuifica quadam uirtute, et calefacit eam, et tam mobilem quam uiuam operatur. Quod in azymo fermento Phariseorum, quod effugere nos sermo admonet, neque effectum est aliquando, neque fiet omnino. Diuine enim effecti sumus participes nature,  cuius et participamur quotidie, qui communitatem habemus cum Christo, sicut dicit et Petrus uertex: »Gratia uobis et pax multiplicetur in cognitione Dei, et Iesu Domini nostri .« Et post pauca: »Ut per eam efficiamini diuine participes nature ,« non autem fermento azymi interfectorum Dei. Diuinam autem naturam, quisquis rationis est dominus, dicet aliquando azymum et mortuum fermentum Iudeorum, quod in sacrificio uos Deo offertis, quod in figura uere et uiue carnis Domini comeditis? Quomodo unitatem habebitis cum Christo, uiuente Deo, mortuum, ut dictum est, et infermentatum fermentum comedentes, legis, umbre, non Noui Testamenti? Si enim et hoc dixeritis, sed non sic se habet.  Inquit enim dilectus Christi discipulus: »Si dixerimus quia communitatem habemus cum eo, et in tenebris ambulamus, mentimur, et non facimus ueritatem. Si autem in lumine ambulamus sicut ipse est in lumine, communitatem habemus ad inuicem, et sanguis Iesu Christi purificat nos ab omni peccato .« Qui ergo azyma comedit, in tenebris legis ambulat. Et quomodo [non] habebit societatem cum Christo, qui est in lumine Noui sui Testamenti et gratie? Nam qui in lumine ambulant gratie, panem comedunt qui est corpus Christi, et bibunt sanguinem immaculatum eius, et ita habent ad inuicem, et cum Christo societatem, purificati, sicut dictum est, ab omni inquinamento. Azymum autem non est panis. Neque enim compositus, neque  per se ipsum perfectus est, sed indigens semique perfectus, indigens plenitudine fermenti. Panis autem compositus, per seipsum perfectus est et plenissimus, sicut ille qui totum habet in seipso plenitudinis.

III. Animaduertite et attendite quia in azymis nulla est uiuens uirtus, mortua enim sunt; in pane autem, hoc est, corpore Christi, tria sunt uiuentia et uitam prebentia eis qui ea digne comedunt: Spiritus, aqua et sanguis, ceu et ipse, qui super pectus Christi in cena recubuit, Ioannes contestificatur in eo uerbo: »Tres sunt qui testimonium dant, Spiritus, aqua et sanguis, et hi tres in uno sunt ,« uidelicet in corpore Christi. Quod et secundum tempus Dominice crucifixionis  declaratum est, cum aqua et sanguis ex immaculata costa ipsius effluxit: lancea percussa carne ipsius, sanctus Spiritus uiuificusque in deificata carne eius permansit. Quam comedentes in pane, qui immutatus est per Spiritum et effectus est corpus Christi, uiuimus in ipso, tanquam uiuam et deificatam carnem edentes. Sic autem et sanguinem uiuum et calidissimum eius bibentes cum effluente aqua ex immaculata costa eius, mundamur ab omni delicto, feruenti replemur Spiritu. Calidum enim, ut uidetis, uelut ex latere Domini, calicem bibimus, quia ex uiua carne et calida spiritu Christi calidissimus nobis sanguis et aqua emanauit. Quod in eis qui azyma comedunt, nequit fieri.

Iu. Si autem mortuum fermentum comeditis, o  sapientissimi, ut sermo declarauit, cuius rei gratia gloriamini, dicentes: »Quia non sicut uos sale et fermento atque aqua farinam temperamus, et sic facimus oblationem azymorum nostrorum, sed aqua sola et farina et igni azymum conficimus, et in tribus his puram facimus nostram oblationem;« percontamur igitur uos, hec tria, aquam et farinam et ignem, ad quid accipitis; et cui effigiem esse hec estimatis? Carnis Domini? Sed non inquit dilectus Christo Ioannes: »Tres sunt qui testimonium perhibent ,« aqua et farina et ignis. Sed quid? »Spiritus et aqua et sanguis, et hi tres in uno sunt ,« uidelicet in corpore Christi, ut dictum est, quod nos comedentes unimur incarnato propter  nos et immolato Christo incorporati, et uelut caro eius, sicut scriptum est. Si autem ad increatam et incorpoream naturam sancte Trinitatis assumitis, erratis cadentes in heresim eorum qui asserunt Deum passum, qui dicunt compassum uerbum carni, et eamdem ipsam deitatem sustinuisse passionem. Non enim pariter Trinitas incarnata est, Pater et Filius et Spiritus sanctus, ut conspiciantur in ea hec tria, aqua ut dicitur, farina et ignis, et ut in figura ipsius faciatis azymum et sacrificium offeratis: sed unus ex Trinitate Filius, et uerbum Dei incarnatum est, ex castissimis sancte uirginis carnibus homo effectus; et omnia ordinationis sue perficiens, crucifixus est carne, non passa diuinitate ipsius. Carne igitur crucifixus, tradidit nobis edere per  panem carnem suam, quam in Spiritu sancto ita uiuam dicimus: »Accipite et comedite, hoc est corpus meum, quod pro uobis fractum est, in remissionem peccatorum .«

u. Quid ergo uobis, in Christo fratribus nostris, et legi que maledicta est in Christo? quoniam adhuc azymum fermentum eius comeditis? Noua creatura sumus in Christo: uetera transierunt. Paulum audite dicentem: »Ecce facta sunt omnia noua .« Si autem hec comedere decernitis iustum: cur non et circumcidimini? Christus circumcisus est. Cur non et purificamini? Paulus etiam et hoc fecit: et alia etiam omnia similiter seruare ueterum, sicut et hi ea que legis sunt faciunt, per quos nomen Dei in gentibus blasphematur, sicut est scriptum:  »Non bona est gloriatio uestra , ut et ego que Pauli sunt loquar ad uos: »Nescitis,« inquit, »quia modicum fermentum totam massam corrumpit?«  Et panis tandem, non azymum efficitur. Sed quid hic dictus Apostolus scribit ad Corinthios? Nunquid, ut uos estimatis, de celebratione quam uos in azymis celebratis? Nequaquam. Sed quoniam illi hoc despiciebant quod aliquis nouercam acceperat, et in antiquis consuetudinibus false scientie sue gloriabantur; uolens autem eos conuerti Paulus et ex uetere remouere malitia, uenit per similitudinem hanc, fermenti dico et masse, ostendit eis quoniam unum malum, tanquam modicum contemptum, magnam in toto corpore Ecclesie faciet lesionem. Propterea inquit adiiciens:  »Et non luctum habuistis, ut auferatur de medio uestri qui hoc opus operatus est?«  Potest enim, inquit, iniquitas ista ad omnes uestras urbes transire, et, tanquam modicum fermentum totam massam fermentat, sic omnes apprehendi et fermentari, et unam massam maioris iniquitatis operari: »Expurgate,« inquit, »uetus fermentum ,« peccati. Tollite hunc a medio, ut efficiamini Christo noua conspersio, sicut estis baptizati, id est uel azymi uel puri, mortificati mundo et desideriis carnis. Etenim pascha nostrum hoc est, quoniam, ut eriperet nos ex iniquitate ac morte, immolatus est Christus. Qua de re sic ait: »Epulemur non in fermento ueteri, neque in fermento malitie  et nequitie, sed in azymis sinceritatis et ueritatis ,« hoc est pure uite et fidei, qua in Deum credimus, et ueraces oratores eius efficimur. Sic Magnus Gregorius theologus hoc uerbum accepit. O sapientissimi, ea que mentis apostolice sunt intelligite, et non, quemadmodum hoc uos accepistis, de azymorum festiuitate et participatione. Si enim de azymis et de celebratione eorum Corinthiis Paulus precepisset, et eos in azymis epulari iussisset, non promulgasset cum undecim, et omnem reducens Ecclesiam fidelium in ordinem, in septuagesimo canone, cum excommunicatione precepisset omnibus, huiusmodi causam a Iudeis nullatenus accipi: »Si quis episcopus, aut presbyter, aut diaconus, aut omnino ex numero clericorum ieiunauerit cum Hebreis,  aut epulatus fuerit cum eis, et acceperit festiuitatum eorum munera, ut sunt azyma aut aliquid huiusmodi, deponatur: si autem laicus, sequestretur.«

uI. Si autem dicitis: Quia ab Hebreis non accipimus, sed domi facere consueuimus; cur hoc? siue ab illis accipiatis, siue domi faciatis, azyma sunt. Et iuxta hoc grauiorem penam habebitis, quoniam relinquitis agere que iussa sunt uobis a Christo et Apostolis ipsius, facientes uelut illi qui sub seruitute legis sunt, qualia Iudei faciunt, in umbra et tenebris legis sedentes, nullatenus dicenti Paulo credentes: »Fratres, unusquisque in eo ordine quo uocatus est, in ipso permaneat .« Non enim inuenietis omnino in diuina Scriptura quoniam azymum  dictum sit a Christo aut apostolis eius, cum administraretur ab illo Noui Testamenti mysterium. Paulus enim Corinthiis scribens dicit: »Discernere uos oportet calicem benedictionis quem benedicimus; nonne communicatio sanguinis Christi est? Panem quem frangimus, nonne communicatio corporis Christi est? Quoniam unus panis, unum corpus, multi sumus. Etenim omnes ex uno pane participamus . Ego enim accepi a Domino, quod et tradidi uobis: quoniam Dominus iehsu in qua nocte tradebatur, accepit panem,« et non azymum, »et benedicens fregit, et dixit: Accipite et comedite: hoc est corpus meum, quod pro uobis frangetur. Hoc facite in meam commemorationem .« Et non semel dixit panem, sed etiam sepe.  Non hic solus dixit, sed et ceteri apostolorum, et Mattheus quidem ait: »Cenantibus autem illis atque comedentibus accipiens iehsu panem :« Aspicis, panem et hic inquit, »et benedicens fregit, et dedit discipulis suis et dixit: Sumite et comedite, hoc est corpus meum .« Similiter autem et hoc Marcus inquit, et reliqui: et nequaquam azymum ab eis commemoratur.

uII. Quoniam quidem oportebat pati Christum secundum diem legalis pasche, in qua et agnus ab Hebreis immolabatur. Oportuit enim fieri pascha ab interfectoribus Dei in sexta feria, in qua tandem et quarta decima luna erat iuxta primum mensem,  in quo contingit euenire 1534 annos: cyclus enim solis erat 18 et 5, ut non adhuc traditus preuenisset proprium pascha discipulis tradere, recumbens in cena secundum uesperum quinti diei; postquam cenauit, accepit panem, fregit, tradidit apostolis mysterium Noui Testamenti in nocte quinta in qua traditus est a Iuda: sicut scriptum est. Sed quid dicit Lucas apostolus? »Accepit panem, et benedicens fregit .« Ecce et Lucas accipere panem Christum dixit, et non azymum. Non enim adhuc erat sexte ferie dies. Tertia decima erat luna in illa quinta feria, et non erat azymum, neque adhuc oblatio fermentati.

uIII. Azyma enim in quintadecima luna promulgata erant in lege, ut in quartadecima die ad uesperam  agnus immolaretur, et in quartadecima die lune primi mensis Pascha appellaret lex, quintamdecimam diem primum azymorum et Sabbatum nominaret. Proh dolor insipientiam illiteratorum! Et non erat azyma in quinta feria, cum esset luna tertiadecima, et non quartadecima. Secundum quintamdecimam lunam fuerat institutum azyma fieri, sicut et agnus ad uesperam quartedecime diei iussum esse immolari, secundum quam immolatus est Christus, Agnus Dei, qui tollit peccata mundi. Si autem Christus immolatus est et crucifixus in decima quarta die lune, ferie sexte, in Sabbato autem erat festum azymorum, quando azyma comedit? etiam apostolis sic facere in Nouo Testamento tradidit? Quomodo dicitis ab apostolis accepisse uos  facere azyma iam post resurrectionem a mortuis? Non uidetis quia manifeste ex rebus arguimini, quoniam non tunc azyma, cum mysteria Noui Testamenti traderet apostolis Christus?

IX. Ostendam uobis hoc ex legislatione Moysi. Loquitur enim: »He sunt festiuitates Domini et ipse sancte, quas uocabitis in temporibus suis. In primo mense in quintadecima die mensis huius festum azymorum Domini; et in quartadecima die mensis intra medium ad uesperum erit Pascha Domino; et in quintadecima die huius mensis festum azymorum Domino. Septem enim diebus azyma comedite .« Ecce enim ex legislatione Moysi didicistis, quoniam non tunc azyma, quando post cenam secundum diem quinte ferie  Christus tradidit per fractionem panis Noui Testamenti mysterium. Ante festum autem azymorum hoc fecit, cum esset tertiadecima dies mensis. Quintadecima enim die mensis, ut legislatio Moysis, erat festum azymorum. Et Christus in feria sexta crucifixus, secundum quartamdecimam diem mensis, quando debebant Iudei immolare agnum; Sabbato autem secundum quintamdecimam diem mensis, cum esset festum azymorum, in sepulcro iacuit sepultus Azyma ergo dum non essent ante festum azymorum in toto anno ipso: septem enim diebus comedebant azyma Iudei, ceu instituit Moyses: in quintadecima die primi mensis incipientes festum horum, ubi reperta sunt azyma, quando cum discipulis suis cenam  comederet Christus? Si enim sicut dicitis, a Domino apostoli acceperunt azyma, et illi iterum tradiderunt uobis hec in figura corporis Christi in mysterio Noui Testamenti, dum nec ablatio panis fieret secundum constitutionem Moysi, neque erant tunc azyma, ubi reperta sunt? Quomodo obliuiscimur legislationum Moysis? Septem namque solis diebus facere tradidit uobis. Sed uos in toto anno conculcatis instituta Moysis. Et Christus non uenerat soluere legem, sed adimplere .

X. ualde enim ueritatem obsistitis, fratres. Si enim traditum uobis fuit ab apostolis comedere azyma, quomodo Agathon sanctissimus papa uester, presessor cum esset sexte synodi sub Constantino imperatore, et diuinus Gregorius Acragantinorum  episcopus non abstinuere; cum, sicut huius synodi diuini Patres, aduersum azyma legem constituissent a nemine fidelium hoc fieri? Et, ut ostendam uobis horum legislationem contra azyma, adiicio rationi et canonem ipsorum sic habentem in undecimo capitulo: »Nemo in sacerdotali constitutus ordine, aut laicus, ea que apud Iudeos sunt azyma comedat, aut cum eis cohabitet, aut in infirmitatibus inuitet, aut medicinam ab eis accipiat, uel in balneis cum eis lauetur. Si quis hoc agere initiauerit, siquidem clericus fuerit, deponatur; si autem laicus, sequestretur.« Qui azymum conficit et comedit, etsi non acceperit hoc a Iudeis, sed imitator fuerit in hoc, ut Iudeus intelligit, et extra legem est, quemadmodum et si circumciderit quis seipsum, aut a Iudeis  circumciditur, simul et in scientia est illis, canonesque et instituta apostolorum sanctorumque Patrum transgrediens, et irrita omnia facit, ut ratio nostra demonstrauit. Sed de azymo sufficienter uobis quod prohibitum sit ab omni Scriptura diuina demonstrauimus.

XI. Age nunc qui cetera demonstrauimus uobis, et subito memorie suggestum est uobis de ieiunio Sabbatorum, quoniam insultatis nobis: unde ieiunare Sabbata, ex qua sancta Scriptura accepistis? Ab apostolis? Nequaquam. Apostolorum uertices in quinto quidem libro ordinationum, qui de martyribus inscribitur, iuxta Clementem: »Quartam feriam et sextam precepit nobis ieiunare Dominus. Unam quidem propter traditionem, alteram propter  passionem. Ipsum autem Sabbatum non tradidit nobis ieiunare, quoniam non oportet, propter illud solum, in quo Creator omnium sub terra fuit.« Unde, iuxta calcem eiusdem libri, iterum sic loquitur: »Omne quidem Sabbatum et omnem Dominicum celebrandum esse dicimus. Gaudere enim oportet in his et non lugere.« Septimo quidem libro earum constitutionum iuxta uicesimum quartum caput hoc inquiunt: »Sabbatum namque et Dominicum celebramus, quia illud quidem diuine operationis est memoria; hic uero resurrectionis. Unum uero tantum Sabbatum custodiendum est in toto anno sepulture Domini, quo ieiunare oportet. Quando enim Christus in sepulcro iacuit, discipuli potentiorem  circa eum fletum habebant quam gaudium ex memoria diuine operationis.« uerumtamen hec mystice per Clementem papam constituentem non steterunt hic, sed scientes magnam damnationem esse ieiunare Sabbata, excommunicatione ualida ligant ex hoc Ecclesiam. Dicit enim in sexagesimo quarto canone: »Si quis inuentus fuerit Dominicum diem ieiunare, aut Sabbatum, preter unum solum, deponatur; si autem laicus, sequestretur.«

XII. Hoc autem exsequentes et qui in sexta synodo Patres, conuenienter huic sic promulgant sancte, presidente synodo Agathone papa Rome, et Gregorio cum eis Agrigentinorum episcopo presente: »Quoniam quidem discimus eos qui in Romanorum urbe sunt, in sancte Quadragesime ieiuniis eadem  Sabbata ieiunare extra traditam sibi ecclesiasticam consequentiam: placuit sancte synodo obseruare Romanorum Ecclesiam immobilem canonem dicentem: Si quis clericus fuerit inuentus,« et cetera que deinde scribit. Hec igitur, sicut cernitis, apostolicis constitutionibus et canonicis fidelium Ecclesiam ligat cum papa Rome Agathone. uos unde aliter et ex quo ieiunare Sabbata accepistis? Quinetiam oblationem perfecte misse per omnem diem facere in sacris diebus ieiuniorum, siue Sabbato siue Dominico die: unde assueuistis? a quo doctore accepistis? Ex apostolis? nullatenus. Apostoli enim ex hoc posuere canonem sic loquentem: »Si quis episcopus aut presbyter, uel diaconus aut lector aut cantor, sanctam non ieiunauerit Quadragesimam quartamque  et sextam feriam, deponatur, nisi infirmitate corporis impediatur.« Ministrantes ergo atque complentes ministrationem sancte misse secus tertiam horam diei, in qua et promulgatum est offerri sacrificium, quomodo ieiunium usque ad horam diei nonam obseruatis? soluentes hec in tempore ministrationis misse? Nequaquam. Si autem hoc impossibile est, maledictione plectemini.

XIII. Qui in Gangreno fuere Patres concilio cap. 19 talia effantur: »Si quis continentia sine corporali necessitate elatus fuerit, et constituta ieiunia in commune et obseruata ab Ecclesia dissoluerit, presumendo sibi perfectam rationem, anathema sit.« Similiter Patres qui in Laodicensi fuere concilio, secundum quinquagesimum canonem sic effati sunt:  »Quia non oportet in Quadragesima martyrum natalitia celebrare, sed sanctorum commemorationem facere in Sabbatis et Dominicis diebus.« Et iuxta quadragesimum octauum canonem item aiunt ipsi: »Quod non decet in Quadragesima panem offerre, nisi in Sabbato et Dominico solo.«

XIu. Et qui in sexto uniuersali concilio conuenerunt Patres similiter iuxta quinquagesimum secundum canonem sanciunt cum sanctissimo Agathone papa dicente sic: »In omnibus sanctis Quadragesime ieiuniorum diebus, sine Sabbato et Dominico die, et sine sancto Annuntiationis die, fiat missa ex antesanctificatis oblationibus.« Sic ergo accipientes nos Sabbato et Dominica die, secus tertiam diei  horam, in qua et Spiritus sanctus descendit super discipulos, immolantes, in ipsis sanctificamus munera, ex quibus sufficientia in tota hebdomada conseruamus. In aliis autem diebus hebdomadis iuxta tempus hore none diei concludentes omnem ministrationem in consummationem completorii, agimus nos sacerdotes cum diaconibus ingressum, thuribulam solum ferentes. Et post lectionem prophetarum constitutas orationes a magno Basilio facientes, et munera transferentes appositionis altario et orantes cum ipsis. Insuper autem et traditam nobis a Domino orationem dicentes, exaltamus presanctificatum panem, et damus presanctificata sancta sanctis, et uniti communione pane et calice mysteriorum Christi. Et ita agentes gratias Deo, linquimus  eos atque dimittimus ex congregatione, sumentes nos communem mensam per folia et legumina, et calidam aquam qui uoluerint. Sunt autem et alii qui sola communione et benedictione per totam perseuerant hebdomadam. uos autem referentes per unumquemque diem perfectam in Quadragesima ministrationem, que congrua est iuxta tertiam horam diei offerri, positos transgredimini canones Ecclesie. Et in hoc maledictioni Patrum subiacetis, sicut dictum est.

Xu. Quis ille est qui tradidit uobis prohibere et abscindere nuptias sacerdotum? Quis ex doctoribus Ecclesie hanc uobis tradidit prauitatem? Siquidem nisi nupserit, manus impositionis accipiet. Et ita ad nuptias ruit, qui ordinatus est innuptus,  legitime. Hoc et secundum canones facitis, huiusmodi nuptias prohibentes? Si autem ante habuerit uxorem ille qui ordinatus est sacerdos, perseueraueritque in castitate magnaque uita, nuptias eius soluitis, transgredimini, ut ex precepto apostolicorum canonum ostendam uobis. In sexto enim libro Clementis ordinationum que ab eo conscripte sunt, iuxta septimum decimum caput Apostoli hec dicunt: »Episcopum et presbyterum et diaconum dicimus, qui unam habent uxorem, ordinari, quamuis uiuant eorum coniuges, quamuis defuncte, non licet eos post manus impositionem innuptos esse, nec insuper ad nuptias ire, aut si nupserint, alteras amplecti, sed sufficere quas habent cum ad ordinationem uenerunt.« In quinto sanctorum canonum  ita fatur in 2 cap.: »Episcopus aut presbyter aut diaconus uxorem suam non abiiciat obtentu religionis; si autem abiecerit, sequestretur. Perseuerans autem deponatur.« In quadragesimo uero canone, inquiunt palam: »Proprie episcopi res.« Et post pauca: »Ne occasione ecclesiasticarum rerum cadere episcopum ab eis que sunt episcopi, in mulierem et pueros et propinquos, ne per occasionem eorum, ea que Ecclesie sunt subtrahat.« Et deinde: »Siquidem sunt qui prohibeant sacerdotes legitimis coniugibus.« Non ita uertices apostolorum exposuerunt ecclesiasticos canones. Si autem dicis mulierem Ecclesiam dixisse apostolos, tunc infidelis apparebit sermo tuus et uacuus, cum sacris canonibus  ipsorum, qui a nobis predicti sunt, non abiicere episcopos et presbyteros occasione religionis, uxores sanxerunt, et ut caderent res episcoporum ex potestatibus eorum propter filios et mulieres ipsorum.

XuI. Si autem aliquis dixerit de sancta et uniuersali synodo, quod papam Rome sanctissimum Agathonem, ut sepissime diximus, presessorem habuit, ipsa centum septuaginta Patrum, sub Constantino imperatore, nepote Heraclii et patre Iustiniani: quomodo non obstitit diuinus Agathon sancte synodo sancienti aduersus hos impios quos usque nunc habetis? Si uero ab apostolis haberetis has traditiones, obsisteret forsitan, et non suscepisset hec que apud nos ab ea promulgata sunt. Papa cum  esset uester, quoniam adulteras cognoscebat traditiones ipsas et extraneas ab apostolorum doctrina: propterea pariter cum Patribus sacre sexte synodi, sicut de azymis et ieiuniis Sabbatorum et sacre misse mysteriis, sic et de nuptiis sacerdotum promulgauit dicens in decimo tertio capite: »Quia in Romanorum Ecclesia in ordine canonis tradi cognouimus, presentes diaconi aut presbyteri dignas fore manuum impositiones confiteri, ut non amplius a suis disiungantur coniugibus. Nos antiquum exsequentes canonem apostolice diligentie et ordinationis, sanctorum uirorum copulationes secundum legem et a modo ualere uolumus, nullatenus a coniugum copulatione dissoluentes aut priuantes eos ab inuicem, secundum tempus congruum locationis.  Quia uero si quis dignus inuentus fuerit, manus impositione diaconus uel subdiaconus aut presbyter, hic nullatenus prohibeatur ad huiusmodi gradum ascendere, coniugi cohabitaturus legitime; neque in tempore ordinationis exigatur confiteri ad legem proprie locationis propter propriam uxorem.« Et post pauca: »Si quis ergo presumpserit extra apostolicos ordines motus quemdam sacrorum presbyterorum et diaconorum priuare a copulatione legitimarum mulierum, a communione sequestretur. Similiter si quis presbyter aut diaconus collactaneam suam occasione religionis proiecerit, separetur; perseuerans autem deponatur.«

XuII. Unde igitur uobis et ex quibus he horibiles infirmitates superuenerunt, o uiri Romanorum sapientissimi  et omnium aliarum gentium nobilissimi? Aestimo quod quidam ex Iudeis in tempore apostolorum credentes, uana lucra cupientes et pecuniarum amatores reperti, uolentes multos fidelium abstrahere ex Euangelio, hoc est, ex fidei predicatione, corruptis dum predixissent eis, in hoc et Christianitas et Iudaismus corrupta sunt. De quibus Ioannes fatus est: »Ex nobis exierunt, sed non erant ex nobis. Si enim fuissent ex nobis, permansissent utique nobiscum ,« de his qui circa Simonem et Deman, Nicolaumque et Cleobium subtexendo. Reliqui autem uerticum in septimo libro Institutionum iuxta sextum decimum caput liquidius dixerunt: »Scimus enim, inquit, quia hi  qui, circa Simonem et Cleobium et Iudam, conscripserunt libros in nomine Christi et discipulorum eius, circumferunt ad seductionem uestram, et eorum qui diligunt Christum, et nos seruos ipsius.« Et in ueteribus quidam conscripserunt libros apocryphos Moysi et Enoch et Adam, Isaie et Dauid, et Elie, et trium patriarcharum, corruptiones facientes atque ueritatis inimicos libros. Sed et Paulum Domini apostolum hec prescientem, ut estimo, sic ad uos ascendisse huiusmodi seductores, dolum texentes uobis, Philippensibus scribit: »uidete canes, uidete malos operarios, uidete abscissionem .« Et Timotheo iterum: »In ultimis temporibus discedent quidam a fide, attendentes spiritibus et doctrinis demonum, in hypocrisi loquentium  mendacia, et incedentium propria conscientia, impedientium nubere, et abstinere a cibis quos Deus creauit .« Et ea que exinde. Propter quod et Tito precepit: »Argue eos, inquit, duriter, ut sani sint in fide, non attendentes Iudaicis fabulis, et preceptis hominum subuertentium ueritatem .«

XuIII. Quamobrem diligentissime inquisiuimus de cetero circa hec, o fratres, ne aliquando ex his que dicta sunt et redarguta uobis mendacia, dico nunc azyma, Sabbatorum ieiunia, nuptias sacerdotum et in ieiuniis oblationes accipiatis; sed scientes  nunc, quod primum est eorum, ex omni a Deo inspirata Scriptura; fugite que huiusmodi sunt actitare, cum sitis Ecclesia Dei et totius orbis semper splendidus oculus, ut uniti nobis uestris confratribus: quos per iam dicta scidistis, cum sitis corpus Christi; reuelata facie gloriam Domini in concentu et unitate cum orthodoxa fide conspeculemur, et imaginem eius transformemus in nobis, uiua demonstratione, et ipsius ad gloriam sempiternam, sicut a Domini spiritu, quoniam ipse est caput nostre Ecclesie corporis; et in eo sicut in uno corpore, omnes nos coniungimur.

XIX. Hec uobis Romanis. Si ergo possimus uos, cum sitis homines, ad credulitatem nobiscum reducere per ea que diximus, et docendo uos ex diuina  Scriptura arguimus; gratia Dei, et uobis scientibus bene Spiritui sancto credere, et prosequi rationem iam dictam ex Scripturis. Si uero aliter tenetis, date nobis testimonia ex diuina Scriptura consistentia: in quibus uolo beneuolos uos esse, ut super sedes intelligentie requiescatis, et nos, scientes obedire inenarrabili rationi spiritus, docere omnia que ad uos scripsimus. Salutamus uos in Christo Iesu Domino nostro, cui est gloria et potentia, cum Patres. Spiritu sancto, nunc et semper, et in secula seculorum. Amen.


 Finis libelli Nicete, presbyteri et monachi monasterii Studii, contra Latinos.





INCIPIT RESPONSIO SIuE CONTRADICTIO IN EUMDEM LIBELLUM A FRATRE HUMBERTO EPISCOPO SILuAE CANDIDAE.

 I. Si diligenter sancte Chalcedonensis synodi quartum considerasses caput, quiete monastica et ieiuniis atque orationibus in monasterio tuo contentus, nequaquam ecclesiasticis rebus communicasses, nec importunitatem intulisses. Quapropter sexcentorum triginta Patrum concordi decreto a communione es suspensus, ne per te nomen Domini blasphemetur. Decet enim unamquamque professionem se sub mensura sui habitus et gradus cohibere, ne conturbet ecclesiastici dogmatis ordinem totum, dum, non suo contentus officio, preripere querit alienum. Sed ue tibi, Sarabaita, qui nulla cenobitali examinatus disciplina, uoluntate atque uoluptate ductus propria, contra sanctam et Romanam et apostolicam Ecclesiam et omnium sanctorum Patrum concilia horribiliter latrasti, stultior asino, frontem  leonis, et murum adamantinum frangere tentasti! In quo utique conatu, non es uictor erroris, sed uictus errore; nec presbyter, sed inueteratus dierum malorum, et puer centum annorum maledictus; potius dicendus Epicurus, quam monachus. Nec credendus es degere in monasterio studii, sed in amphitheatro aut lupanari. Qui etiam uere prenominaris pectoratus, quoniam cum serpente antiquo super pectus tuum graderis. Quod, sicut quidam Patrum dixit: »Quicunque uult, intrat et soluit asinum:« ex abundantia enim cordis os loquitur . Deinde detestabilior omni ueneficio, labia mortiferi poculi melle caritatis et bono odore humilitatis imbuens, ex predictis uirtutibus delectabile exhibuisti proemium, ut pregustata dulcedo faceret incunctanter absorberi fel draconum et reliquum  ueneficium. Sed ue ei qui potat amicum suum potione turbulenta! Quam ideo necessariam duximus subtiliori linteo colatum ire, ut modus concinnationis eius, et potentia aliquatenus possit deprehendi, et deinceps caueri, quia ingreditur blande, sed in nouissimo mordebit ut coluber, et sicut regulus uenena diffundet.

II. Ecce in ipso liuoratus tui uestibulo tria proposuisti: de azymo scilicet, de Sabbato et de sacerdotum nuptiis. Ex quibus tot et tanta euomuisti, ut in peruertendo diuinas sententias non inferior uidearis peruersis et rabiosis canibus Iuliano et Porphyrio. Denique diuini eloquii scalam ad celos subrectam, quantum in te fuit, retorsisti ad inferos, ne cum angelis scanderes ad catholicos, sed cum  apostatis descenderes ad hereticos. Inde est quod, sancte Romane et apostolice sedis sacrificio detrahens, falsissime definiuisti nos mensam Iudeorum comedere. Quod satis ostenditur in superiori nostra narratione, ubi commentis complicum tuorum, Michelis scilicet Constantinopolitani et Leonis Acridani uoluimus obuiare. Nec est necesse eadem nos toties repetere. Quia stuppe collecte et palee coniecte zizaniisque collectis una potest flamma sufficere. Unde ea tantum decreuimus leuiter succendere, que solus uideris plus illis congessisse.

III. Itaque quod dixisti consubstantialem et supersubstantialem idem esse, omnino est futile. Quia Dominus iehsu, quamuis nobis humanitate sit consubstantialis;  sic et humane mense panes, licet sint consubstantiales sibi, mense tamen diuine panis supersubstantialis est eis. Et, o mentite Deo, et aperte impugnator sancti Euangelii! ubi et quando dixit ueritas, ueracis Patris Filius: »Cauete ab azymo fermento Phariseorum?«  Nunquid azymum quolibet modo potest dici fermentum, quando azymum dicatur, eo quod absque fermento sit? et ubicunque fermentum fuerit, necesse est ut aut fermentum efficiat, aut fermentum permaneat? Cum ergo fermentatum non sit sine fermento, nec fermentum aliquando possit esse sine ipso, quomodo saltem somniare ausus es azymum fermentatum? Sed quamuis talia dicendo telas aranee texueris, muscas et culices seu uermiculos aberrantes his irretire  poteris; non autem columnas simplices et oues recognoscentes uocem sui auctoris.

Iu. Deinde, o subuerse subuersor, subuertere conatus sententiam apostoli Ioannis dicentis: »Si dixerimus quia societatem habemus cum eo, et in tenebris ambulamus, mentimur et non facimus ueritatem ,« et ceteris nequius usus es hoc eius testimonio, quam adulter oculo et latro ferro, que utique bona sunt. Illi enim ledere tentant aliquos, tu perdere cunctos. Unde et sic concludis: Qui ergo azyma comedit, in tenebris legis ambulat. Sed idem Ioannes intentionem tuam enarrans, luce clarius demonstrat, qui dixerit, subiungens: »Qui odit suum fratrem, in tenebris est, et in  tenebris ambulat .« Hic plane liquet quod non ab apostolo sancto, sed ab apostata angelo accepisti, ut diceres: Qui ergo azyma comedit, in tenebris legis ambulat, quia tota epistola illa, nec fermentatum nec azymum commemorat, sed solum caritatem.

u. Post hec non minori sacrilegio abusus alio testimonio eiusdem apostoli dicentis: »Tres sunt qui testimonium perhibent in terra, Spiritus, aqua et sanguis, et hi tres unum sunt ;« peruerse conaris ad panem mense Christi transferre, quod ille de baptismo eius uoluit intimare. In baptismo siquidem hec tria sunt, et unum baptisma efficiunt. Et Spiritus quidem sanctificat, aqua abluit, sanguis redimit. Si quodlibet horum defuerit, baptismus  non erit, sicut uenerabilis pater Augustinus ait: »Tolle aquam, non est baptismus, tolle uerbum, non est baptismus. Sed accedit uerbum ad elementum, et fit sacramentum.« Tu autem nequam pectorate, nequiter interpretando et deprauando sententiam recumbentis super pectus Iesu, dixisti: Et hi tres in uno sunt, scilicet in corpore Christi, quod dilectus eius, nec sensit, nec scripsit, sed, »hi tres unum sunt ,« secundum superiorem de baptismo sensum.

uI. Parua sunt hec et pene nulla ad comparationem sequentis blasphemie, qua asserere laboras, quod tempore Dominice passionis et crucifixionis, quando sanguis et aqua de latere eius exiuit, sanctus et uiuificus spiritus in deificata eius carne remansit.  Quod si constiterit, mortuus non fuit. Si mortuus non fuit, neque resurrexit. Si non resurrexit, inanis est fides et predicatio nostra, quia nec nos resurgemus. Et sicut Apostolus ait: »Si ad bestias pugnaui Ephesi, quid mihi prodest, si mortui non resurgunt?«  Ut quid enim quotidie tanta patimur? Comedamus et bibamus: imo bestialiter uiuamus, cras enim ut bestie moriemur. Si in hac uita tantum in Christo sperantes sumus, miserabiliores omnibus sumus hominibus; sed absit hoc ab omni genere humano! Nam idem preclarus euangelista, qui hoc ipsum presens uidit, attestatur carnem Christi uere exanimatam in cruce fuisse, dicens: »Et inclinato capite emisit spiritum .« Porro Marcus et Lucas dicunt eum  exspirasse . Unde et in symbolo confitemur mortuum et sepultum. Alioqui sepeliri non debuit, qui mortuus non fuit. Obmutesce, canis: linguam, canis improbe, morde; Christus enim uere mortuus est propter delicta nostra, et propter iustificationem nostram  resurrexit a mortuis primitie dormientium .

uII. Ecce pestifera doctrina, ecce diabolica suggestio, cuius tu signifer effectus conaris opiniones et adinuentiones tuorum contra traditionem apostolicam, et contra manifestam ueritatem defendere, dicendo: Aquam calidam et sanguinem de uiuo et calido Christi corpore exisse, et ideo Grecos aquam  feruentem sanguine eius iure miscere. Quod totum longe aliter est. Nam ueraces euangeliste concorditer narrant Dominum nostrum hora nona in cruce mortuum, et sero a Iosepho postulatum depositum de ligno et sepultum. Ipso enim emittente spiritum, uelum templi et petre scisse sunt, terra mota, monumenta aperta, et multa corpora sanctorum resurrexerunt. In tanta itaque perturbatione et quasi naufragio totius creature, non solum latus Domini non fuit apertum lancea, sed etiam hi qui prius ei insultauerunt, et ad spectaculum illud conuenerant, uiso terremotu et his que fiebant, pectus suum percutientes, reuertebantur. Adeo ut ipse centurio, cui traditus fuerat ad puniendum, diceret: »uere Dei filius erat iste .«  At ubi tumultus mundi conquieuerat, et securitas aliqua rediit, cum iam sero esset, Pharisei rogauerunt Pilatum ut propter solemnem diem Sabbati frangerentur crucifixorum crura et deponerentur. Tunc quoque Ioseph rogauit Pilatum ut tolleret corpus Iesu. Pilatus uero mirabatur si iam obiisset. Et accersito centurione, ubi cognouit Iesum iam mortuum, donauit corpus Ioseph. Porro milites ad preceptum Pilati fregerunt crura prioris et alterius latronis. Ad Iesum autem cum uenissent, ut uiderunt eum iam mortuum, non fregerunt eius crura, sed unus militum lancea latus eius aperuit, et continuo exiuit sanguis et aqua, quibus formaretur Ecclesia, quemadmodum ex costa Ade dormientis formata est Eua. Ecce si hora nona obiit, et sero,  iam de cruce deponendus, lancea percussus fuit; sanguis fuit ille, naturaliter calidus non fuit, toto corpore iam premortuo et frigido. Quod si aliquo modo caluit: Euangelium quare tantum miraculum et sacramentum tacuit? Unde uos noui symmyste uolumus dicatis an sanguis tantum, aut aqua tantum, an simul utrumque caluerit? Si sanguis tantum, quare aquam calefacitis; si aqua tantum, quare ex ea calefacitis sanguinem Christi? Si utrumque simul, quare utrumque simul non calefit? Sed cuius uisu uel tactu potuit discerni, quodlibet horum duorum ex uno uulnere simul erumpentium, calidum aut frigidum fuisse? Preterea si aqua illa caluit, quare et aqua baptismatis non calefit, cum precipue ipsa baptismum prefigurauit, sicut sanguis  redemptionem? uolumus autem scire qua intentione costam Christi immaculatam dixeris? Si pro sanctitate et innocentia: optime; si autem pro eo quod impenetrabilis ferro fuit: pessime; quia de uero uulnere uerum, non phantasticum, sanguinem pro nobis fudit. Et non de costa, sicut tu scribis, sed de latere, quia os sanguinem non solet emittere, nec os comminutum fuit ex Dominico corpore.

uIII. Ceterum quod panis sit et dicatur etiam azymus, et quod non cum Theupaschitis in sacra oblatione erremus, et quod non azymum ueteris legis, sed sinceritatis et ueritatis comedamus, quodque uetera transierunt, et facta sunt noua, satis ostenditur in alia nostra epistola.

 IX. Tu uero maledicte et maledictus sermo oris tui, sanctam legem, sicut Seuerianus, maledictam dixisti. Nec mirum, cum etiam panem tuum laudare supra modum cupiens, nimium uituperasti illum dicens: »Modicum fermentum totam massam corrumpti, et panis tandem, non azymum efficitur.« Deo gratia, quia azymum non efficitur de massa fermento corrupta, sicut tuus panis. Nam corruptio nunquam et nusquam in bonum accipitur; quia ubicunque corruptio, ibi etiam substantie deterioratio. Quinetiam cum exponeres sententiam beati Pauli, quam post tot orthodoxos Patres, nobis nolumus ab hereticis exponi, quamuis nolens azymum laudasti dicens: Sicut estis baptizati, id est, azymi et puri. Si ergo secundum tuam confessionem  baptizati sunt azymi, quid sunt non baptizati, nisi fermentati, id est, corrupti?

X. Dic tamen ubi et quomodo Paulus cum undecim apostolis canones illos cum excommunicatione exposuit, quorum tu nobis septuagesimum caput obiicis? omnino nesciens quid loquaris: »Si quis, inquit, episcopus aut presbyter aut diaconus, aut omnino ex numero clericorum ieiunauerit cum Hebreis, aut epulatus fuerit cum eis, et acceperit festiuitatum eorum munera, ut sunt azyma, aut aliud huiusmodi, deponatur; laicus autem sequestretur.« Etiam si hoc capitulum ex libris authenticis prolatum esset, nullo modo nos tangeret, quia nec cum Hebreis ieiunamus, nec cum eis epulamur aut festiuitatum eorum munera aliqua accipimus. Quod  autem tu uesane subiungis: Siue ab illis accipiatis, siue domi faciatis, azyma sunt. Id iaculum tibi re torquemus dicentes: »Siue cum Hebreis Sabbato epulemini, siue domi, epulatio est.« Sane hoc dignius contra uos dirigeretur, quia uos nichil aliud in Sabbato quam solemnitatem Iudeorum, nos autem in azymo longe aliud sacramentum retinemus et amplectimur. Si enim interrogemus Iudeos, quid celebrent in Sabbato? Respondebunt: »Requiem Domini.« Si Grecos, idem et non aliud dicent. Ergo sub seruitute legis sunt. In cuius umbra et tenebris consederunt.

XI. Deinde post inanes latratus super uocabulo panis, reduxisti nobis annos ab initio mundi, usque ad passionem Christi, quando secundum te cyclus  solaris erat XuIII et lune u: ut hoc saltem figmento possis euadere cum fermento tuo, quasi iuxta hanc supputationem tuam, occurrat in Cena Domini luna XIII, in qua nondum fermentum abiecerat plebs Hebrea. Sed nos chronographis et calculatoribus talia relinquentes, maxime cum apud Grecos et Latinos atque Hebreos diuerse de temporibus habeantur rationes: hoc tantum dicimus, quia Christus nec unum iota aut apicem ueteris legis resoluit. Unde et XIu luna ad uesperum quinta Sabbati Pascha celebrauit, et mox eadem nocte comprehensus, crucifixus est quintadecima luna, id est sexta Sabbati, que specialiter dicebatur prima dies azymorum. Quamuis et in tota precedente die, id  est quarta decima luna, fermentatum non appareret in omnibus finibus Isrel. Nam et agnus cum azymis comedebatur. Quod si iuxta tuam assertionem Christus Pascha fecit tertiadecima luna cum fermentato, dupliciter reus fuit; iuste puniendus secundum legem, quia Pascha fecit in tempore non suo, et quia cum fermentato. Quapropter mors eius nichil nobis conferet, qui non pro nostris sed pro suis peccatis interiit, scilicet quia fuit transgressor sancte legis. Sed de his alias copiose disseruimus.

XII. Deinde si exceptis septem diebus Iudei toto anno fermentatum, ut asseris, comedunt, quis conuenientius debet argui, ille qui minimo tempore eos imitatur in azymis, an ille qui toto anno in fermentatis?  Absit tamen ut eorum carnalem ritum in aliquo imitemur!

XIII. uerum quoniam labyrintheo errore duceris, ut nunc qua exibas intres, nunc qua intrabas exeas, iterum eamdem uiam teris, dicens: »Si traditum uobis fuit ab apostolis comedere azyma, quomodo Agatho papa uester, presessor sancte sexte synodi, cum Gregorio Agrigentinorum episcopo et aliis Patribus, contra azyma ne fierent legem statuit?« Audi, stulte, uane: non tantum ab apostolis, quantum ab ipso Domino nostro Iesu Christo traditum est nobis, azyma non de Phase Iudaico comedere, sed de Pascha Christiano percipere.

XIu. Nec rei tenemur illo quod obiecisti cap. 11  sexte synodi, dicens: »Nemo in sacerdotali constitutus ordine, aut laicus ea que apud Iudeos sunt azyma comedat, aut cum eis habitet, aut in infirmitatibus eos inuitet, aut medicinam ab eis accipiat, uel in balneis cum eis lauetur. Si quis hec egerit, siquidem clericus fuerit, deponatur: si autem laicus, sequestretur.« Quis nostrum, rogo, azyma que apud Iudeos sunt comedit? Quamuis enim reliqua capituli huius obseruemus, illud tamen super omnia de azymis obseruamus.

Xu. Sed quid dices? Nonne magnus Basilius a Ioseph Iudeo medicinam multoties accepit? tu autem sicut diabolus psalmum, ita exponendo capitulum subiunxisti: »Qui ergo azymum conficit et comedit, quamuis hoc non acceperit a Iudeis, imitator  tamen Iudeorum est, sicut et is qui circumciditur.« Perdes, Domine, omnes qui loquuntur mendacium!  Nunquid omnibus omnino Christianis interdicitur ne aliquando alicubi azyma comedant, sicut interdicitur ne se aliquando circumcidant? Quare hoc? quia in his imitantur Iudeos? Concedimus tamen circumcisionem solum fuisse Iudeorum: uerumtamem azyma omnium gentium, que tu malitiose non solum a diuina, sed ab humana mensa omnino repellis. Sed quid facies, o fermentate? Iudei, ceu superius asseruisti, exceptis septem diebus toto anno fermentatum comedebant, et aliquando offerebant. Nunquid et hoc tolles hominibus?

 XuI. Hinc uideamus si non estis Sabbatiani, quos commemorant Patres sancte quinte synodi. Reprehendens enim nos cur ieiunemus Sabbatis, dicis: »Quarta et sexta feria iugiter ieiunandum: una propter traditionem, altera propter passionem Domini, Sabbato autem nunquam nisi uno.« Et hoc asserere conaris ex apocryphis libris et canonibus pari sententia sanctorum Patrum repudiatis. Nam Clementis liber, id est, itinerarium Petri apostoli et canones apostolorum numerantur inter apocrypha, exceptis capitulis quinquaginta, que decreuerunt regulis orthodoxis adiungenda. Unde nos quoque omne apocryphon abiicientes, dedignamur audire eorum fabulosas traditiones, quia non sunt ut lex Domini. Quapropter his omissis, in altera epistola,  uide quid sentierint de Sabbato beati et antiqui pontifices Romani, Siluester et Innocentius, quorum sententie sententia Agathonis quamuis sanctissimi nullatenus prefertur. Sed absit ut aliquando contraria eis Agatho sensisset! Et tamen in hoc, sicut et in aliis falleris, quod eum presessorem illius synodi fuisse dicis, cum tantum legati eius eidem synodo presederint. Cuius gesta hic summatim placuit inseri.

XuII. Tempore Constantini, filii Constantini imperatoris, anno imperii eius septimo decimo, Agatho papa, ex rogatu Constantini, Heraclii et Tiberii principum piissimorum, misit in regiam urbem legatos suos. In quibus erat Ioannes Romane Ecclesie tunc diaconus, longe post episcopus, pro  adunatione facienda sanctarum Dei Ecclesiarum. Qui benignissime suscepti a reuerendissimo fidei catholice defensore Constantino, iussi sunt remissis disputationibus philosophicis, pacifico colloquio de fide uera perquirere, datis eis de bibliotheca Constantinopolitana cunctis antiquorum Patrum, quos petebant, libellis. Adfuerunt autem et episcopi 150, presidente Gregorio regie urbis presule et Antiochie Macario. Et conuicti sunt qui unam uoluntatem et operationem astruebant in Christo, falsasse Patrum catholicorum dicta per plurima. Finito autem conflictu, ea hora tante aranearum tele in medium populi ceciderunt, ut omnes mirarentur. Ac per hoc significatum est quod sordes heretice prauitatis depulse essent. Et Gregorius quidem  correctus est, Macarius autem cum suis sequacibus simul et predecessoribus, Cyro, Sergio, Honorio, Pyrrho, Paulo et Petro anathematizati, et in loco eius Theophanius abbas de Cilicia episcopus factus. Tantaque gratia legatos catholice pacis comitata est, ut Ioannes Portuensis episcopus, qui erat unus ex ipsis, Dominica octauis Pasche missas publicas in ecclesia Sancte Sophie coram principe et episcopo ipsius urbis Latine celebraret. Eo tempore Damianus Ticinensis Ecclesie episcopus sub nomine Mansueti episcopi Ecclesie Sancti Michelis, satis utilem recteque fidei epistolam composuit, que in prefata synodo non mediocre suffragium tulit.

XuIII. Recta autem et uera fides hec est: Ut in  Domino nostro Iesu Christo sicut due sunt nature, hoc est, Dei et hominis, sic etiam due credantur esse uoluntates siue operationes. uis audire quod deitatis est? »Ego, inquit, et Pater unum sumus .« uis audire quod humanitatis? »Pater maior me est .« Cerne secundum humanitatem eum in naui dormientem. Cerne eius diuinitatem cum euangelista dicit: »Tunc surgens imperauit uentis et mari, et facta est tranquillitas magna .«

XIX. Hec est sexta synodus uniuersalis Constantinopoli celebrata et Greco sermone conscripta, temporibus pape Agathonis, exsequente ac residente piissimo principe Constantino intra palatium suum, simulque legatis apostolice sedis et episcopis 150  residentibus, qui omnes quidem heresim damnauerunt. Tunc piissimus princeps Constantinus interrogauit eos qualiter Romana Ecclesia de sacrificio corporis et sanguinis Domini nostri Iesu Christi ordinem teneret? Illi responderunt: »In calice Domini non debet solum offerri uinum, sed aqua mistum. Nam si solum uinum offertur, sanguis Christi incipit esse sine nobis. Et si aqua pura offertur, sola plebs incipit esse sine Christo. Quando utrumque admiscetur, id est, uinum et aqua, tunc sacramentum spirituale perficitur. Oblatio uero que in sacrificium altaris offertur, nullam commistionem aut corruptionem fermenti debet habere, sicut beata uirgo Maria absque omni corruptione Christum concepit et peperit. Hinc in Ecclesia mos obtinuit ut  sacrificium altaris non in serico aut in panno tincto, sed in lino terreno celebretur, sicut corpus Domini fuit in sindone munda sepultum. Sic et oblatio munda debet esse a fermento, iuxta quod in gestis pontificalibus a beato Siluestro legimus esse statutum.« Tunc placuit piissimo principi Constantino hec traditio apostolice sedis. Ecce istius et sex ceterarum synodorum omnibus sanctis Patribus et orthodoxis imperatoribus, per omnia placuit fides et traditio apostolice sedis. Et tu qui es, cui displicet? Sed uolumus dicas: uideturne tibi congruum ut omni quarta et sexta feria ieiunes propter traditionem et passionem Christi, et propter sepulturam nullo Sabbato, nisi uno? Cum ergo omni Dominica celebres resurrectionem, omnique quarta et sexta  feria ieiunes propter traditionem et crucem; cur non et omni Sabbato propter sepulturam, cum de celebrando Sabbato nullam rationem teneas, nisi quam Iudei, scilicet quia in eo requieuit Deus? Qui utique fatigatus non est, uerbo creans quidquid uoluit, sed in hoc nostram requiem prefigurauit. Quod si uno Sabbato in toto anno ieiunandum est, propter sepulturam Christi, ergo et una quarta feria propter traditionem, et una sexta feria propter passionem, in toto anno est ieiunandum. Una quoque Dominica propter resurrectionem celebranda.

XX. Non autem mirum si Agathoni pape et sanctis Patribus sexte synodi uestra imputatis deliramenta,  et que aut finxistis capitula, cum etiam ipsi Domino Iesu et apostolis eius imputetis figmenta Unde nos, scientes sextam synodum ad destruendam heresim Grecorum Monothelitarum, non autem ad tradendum Romanis nouas institutiones congregatam, capitula que nobis sub eius auctoritate opponitis, omnino refutamus, quia prima et apostolica sedes, nec aliquando ea accepit, nec obseruat hactenus; et quia aut sunt nulla, aut, ut uobis libuit, deprauata sunt. Deprauastis Ioannis Chrysostomi atque Gregorii theologi aliorumque orthodoxorum Patrum dicta, et exhibuistis in eadem synodo sexta. Nempe a prima synodo Nicena usque ad hanc sextam trecenti et amplius anni dicuntur euoluti. Et quomodo in Nicena et reliquis quatuor  synodis uniuersalibus nulla mentio fit de tam necessariis rebus? Nunquid usque ad sextam synodum Greci et Latini rationem misse ac ieiuniorum ignorauerunt, et per sexcentos et amplius annos a passione Christi in talibus errarunt? An forsan Greci hec nouerunt, et Romani ignorauerunt? Sed ex Missalibus Romanorum libris, ab omni Ecclesia Occidentali antiquitus receptis, euidenter cognoscitur quam rationem ieiunii et misse habuerint sub reuerendissimis pontificibus, Siluestro scilicet auctore Nicene synodi, Gelasio damnatore uestri Acacii, maximeque Gregorio dialogo, compatre imperatoris Mauritii. In cuius libris Missalibus omnis dies Quadragesime habet specialis misse plenarium officium, et, excepta Dominica, nullus dies eius soluit susceptum  ieiunium, quam traditionem si tentasset papa Agatho aliquatenus remouere Romanis, non audiretur ab eis. Quia, licet ipse magnus exstiterit, prefatis tamen decessoribus suis sicut tempore, ita scientia et auctoritate minor fuit. Quamobrem caput quo asseritis eum promulgasse ut si quis clericus ieiunaret Sabbatum preter unum, deponeretur, magis dicendum est Nazarenorum esse quam apostolorum, Cherinti et Hebionis quam sexte synodi et pape Agathonis. Cui sane capitulo epistola Pauli aperte contradicit, ubi ait: »Nemo uos iudicet in cibo aut potu aut in parte diei festi, et neomenie et Sabbatorum, que sunt umbra futurorum.« Unde Romani proprio auctori et magistro gentium in fide et ueritate obedientes, nulli Sabbato festum uel otium dependunt,  sicut nec neomenia, quia profecto Iudaica sunt, et utique umbra futurorum.

XXI. Porro unde acceperimus omni die ieiuniorum perfectam missam facere, supra curauimus ostendere: nec timemus caput quod dicitis apostolorum de his qui non ieiunauerint Quadragesimam, quarta quoque et sexta feria, qua, excepta grauissima infirmitate, sollicite cuncti ieiunamus diebus Quadragesime, adeo ut interdum decennes pueros nobiscum faciamus ieiunare, nec soluimus per Sabbata quadragesimalem abstinentiam, quam Dominus noster non soluit in quadraginta ieiunii sui diebus. Nec solueremus etiam in die Dominica, quemadmodum nec ipse, nisi pre gaudio resurrectionis eius hoc interdixisset  ab initio omnium catholicorum Patrum sententia, etiam cum anathemate. Quos secuti sancti Patres Gangrensis concilii dixerunt: »Si quis non diiudicans diem Dominicam, ieiunauerit tanquam in eius contemptu, anathema sit.« Ubi certe sicut eis attestantur omnes autenthici libri, non contradicunt ieiunio Sabbati, sed Dominice diei.

XXII. Sed, o perfide Stercorianista, qui putas fideli participatione corporis et sanguinis Domini quadragesimalia atque ecclesiastica dissolui ieiunia, omnino credens celestem escam uelut terrenam per aqualiculi fetidam et sordidam egestionem in secessum dimitti, plane sentis cum Ario. Qui cum pro aliis blasphemiis in Filium Dei, tum etiam pro ista, foueam delapsus in atram, uisceribus fusis uacuus  quoque uentre remansit. Et ubi est Saluator qui dans discipulis panem a se benedictum et fractum dixit: »Accipite et comedite, hoc est corpus meum?«  In quo quid traderet, alibi dicit: »Panis quem ego dedero, caro mea est, pro mundi uita :« et; »Caro mea uere est cibus, et sanguis meus uere est potus .« Quomodo uerus? Quia »qui manducat carnem meam, et bibit sanguinem meum, habet uitam eternam .« Et que est uita eterna? Nempe Christus iehsu, sicut ipse dicit: »Ego sum uia, ueritas et uita .« Qui ergo panem Dei manducat, carnem Dei Christi manducat. Qui autem carnem eius manducat, Christum  manducat; qui Christum manducat, procul dubio uitam eternam manducat. Ergo, o pestifer leno antiqui serpentis, qui conaris astutia tua corrumpere sensus Christi sponse, que est Ecclesia, ut excidatur a caritate tanti et talis sponsi, credis nos uitam incorruptibilem comedentes, corrumpere integritatem ieiuniorum, uelut aliquo cibo corruptibili?

XXIII. Horremus quidem dicere, sed compellimur a tua impudenti improbitate. Conaris Christum, imo ipsam uitam per digestionem sicut cenum olidum demittere in latrinam. Et ubi est, quod dixit: »Qui manducat carnem meam, et bibit sanguinem meum, in me manet, et ego in eo?«  Sine qua refectione quia non habetur uita, ipsa uita, que est Christus, quasi quodam iureiurando protestatur dicens:  »Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis .« Nunquid hic dixit: Si manducaueritis carnem meam et biberitis sanguinem meum, dissoluetis ieiunium? Et utinam hoc solo sacramento, non ad iudicium nostrum, omni hora reficeremur! Sed quia corpore corruptibili, et nimia miseria conscientie nostre grauati, etiam bonum nostrum nequimus sufferre, a sanctis Patribus certe ad percipiendum tantum sacramentum prefixe sunt hore. Quod ne uilescat carnalibus, et in percipiendo escam spiritus submurmuret aliquis carnis appetitus, cum summa parcitate pregustamus; uidere tantummodo cupientes quam suauis est Dominus, cuius panis non uult, sicuti nec manna fastidium.  Nec dubitandum in quantulacunque portione eius fideles manducare sibi totam uitam, id est Christum, infideles autem mortem, id est, iudicium suum, utpote qui rei fiunt corporis et sanguinis Domini. Deinde quotidie siue tertia, siue nona, siue quacunque hora fiat a nobis missa, non fit nisi perfecta. Nec reseruatur ex oblatione eius pars aliqua, ut per dies quinque agatur missa imperfecta. Quia nec sancti apostoli leguntur quidquam ex illo primo corporis et sanguinis Christi mysterio sub ipsa cena distributo reseruasse, nec actus eorum indicant eos aliquando tale quid egisse aut precepisse. Quinimo, sicut Lucas narrat: »Erant fideles perseuerantes in doctrina apostolorum et communicatione fractionis panis .« Que communicatio qualiter et  quibus diebus fieret, post pauca demonstrat, dicens: »Quotidie perseuerantes unanimiter in templo, et frangentes circa domos panem sumebant .« Ecce uerax euangelista testatur sub apostolis fideles quotidie orasse et panem fregisse. Et uos, qui estis, qui dicitis duobus tantum diebus hebdomadis missam perfectam fieri debere, reliquis uero quinque imperfectam? Nempe hic in panis fractione et communicatione, non nisi perfectam actionem misse debemus accipere, quemadmodum et ipsum Dominum legimus, non imperfectam, sed perfectam commemorationem suis discipulis tradidisse, in pane a se benedicto et mox fracto et distributo. Non enim benedixit tantum et seruauit frangendum in crastinum,  nec fregit tantum et reposuit, sed fractum statim distribuit. Unde beatus Alexander martyr et papa u ab apostolo Petro, passionem Domini inserens canoni misse, non ait: Hoc quotiescunque feceritis, sed »Hec quotiescunque feceritis, id est, benedixeritis, fregeritis et distribueritis, in mei memoriam facietis,« quia quodlibet horum trium, si sine reliquis fiat, scilicet benedictio sine distributione, aut fractio sine benedictione et distributione, perfectam Christi memoriam non representant, sicut distributio nulla sine benedictione et fractione. Quod autem quotidie et quotacunque hora diei, non autem sola tertia perfectam missam agimus, auctoritatem tenemus ex uerbis ipsius Domini iuxta beatum Paulum dicentis: »Hoc facite quotiescunque sumitis, in  meam commemorationem .« Unde mox idem Apostolus secutus adiecit: »Quotiescunque manducabitis panem hunc et calicem bibetis, mortem Domini annuntiabitis .« Et quandiu? Donec ueniat : scilicet iudicare uiuos et mortuos. Putasne alicubi dixerit: Hoc facite hora tertia in meam commemorationem? Non utique, sed nullam horam aut tempora excipiens dixit: Quotiescunque. Nec ipse Paulus ieiunia aliqua aut certam quamlibet euolutionem annorum attendens ait: Quotiescunque per tot annos hora nona manducabitis panem hunc, et calicem bibetis, mortem Domini annuntiabitis; sed indifferenter: Quotiescunque; et: Donec ueniat.

XXIu. Nec nescimus sanctos Patres diei Dominice  et precipuarum solemnitatum missas hora tertia celebrasse solitos, propter Spiritus sancti effusionem hora tertia in discipulos, et hoc mandasse ad posteros quatenus illa unius actio misse gemino priuilegio insigniretur: resurrectione uidelicet Christi et aduentu Paracleti, utque propter gaudium festi temporibus relaxarentur cunctis frena ieiunii. uerumtamen alia causa est Dominice diei, ac solemnitatum, alia ieiuniorum; si ergo hora nona aut uespertina diebus ieiuniorum, perfecta agitur missa, nulla procul dubio inde contrahitur noxa, quia et Dominus in cena ad uesperum primam et perfectam administrationem tanti sacramenti discipulis instituit, et hora nona spiritum tradens sacrificium uespertinum expansis manibus in cruce, et premissa  oratione ad Patrem consummauit. Propterea quamuis hora tertia et nona propter supradictas rationes sint aptiores missarum actioni, quotiescunque tamen horis aliis fiunt occupatione itineris, aut gratia cuiuslibet necessarie rei, in memoriam fiunt Christi; nec uiolatur inde integritas ieiunii. Quod utique beatus Thelesphorus papa a Petro septimus sentiens, etiam nocte Natiuitatis Domini missas celebrari instituit, nec ullam resolutionem ieiunii ante horam tertiam et diurnam missam inde fieri, sicut uos peruerse putatis, timuit. Dicite autem, si potestis, cur Sabbatum et cetere extra Dominicam ferie hora tertia missam debeant habere, cum in eis Spiritus sanctus non legatur descendisse. Itaque nos, sicut supra ostenditur, diuina auctoritate subnixi, nec ieiunia  resoluimus in celebratione misse quotacunque hora diei fit; nec in aliquo natalitio martyrum, sed nec in Annuntiatione Marie uirginis. Et ideo nullius uniuersalis synodi percellimur anathemate. Ceteri autem quamuis sanctorum Patrum conuentus, etsi potuerunt de utilitate et conuersatione Ecclesiarum suarum tractare, nullas tamen traditiones uniuersali Ecclesie prefigere. De papa quoque Agathone omnino scimus quia nec sexte synodo per seipsum presedit, nec aliquibus capitulis eius subscripsit, nisi que promulgata fuerunt aduersus Monothelitarum heresim. uos uidete unde hec que proponitis habeatis, quia Ecclesia Romana talia hactenus ignorauit. Nec credi potest post tot annos Romanorum  pontificem Grecis promulgasse aliquas de missa obseruationes. Deinde ritum uestre discere non curamus, quia minimam cautelam et maximam negligentiam ei inesse cognoscimus, dum sanctum panem frangentes et sumentes, hinc inde decidentes micas non curatis. Quod etiam solet contingere, dum patinas sanctas foliis palmarum et porcorum setis fricatis inhoneste. Multi quoque uestrum tam irreuerenter corpus Christi reponunt, ut pyxides inde cumulent, et ne decidat aut superfluat, manu inculcant. Reliquias quoque oblationis, uelut communes panes, nonnunquam usque ad fastidium sumunt. Et si sumere non sufficiunt, subterrant, aut in puteum proiiciunt. Si autem, ut dicis, panem iam pridem oblatum et sanctificatum exaltatis altera die,  unam oblationem uidemini bis offerre. Et cur non attendistis in epistola pape Clementis, cuius traditiones, ut putatis, contra nos defenditis, quod ibi promulgasse putatur? »Certe, inquit, tanta in altario holocausta offerant, quanta populo sufficere debeant. Quod si remanserint, in crastinum non reseruentur, sed cum timore et tremore clericorum cautela et diligentia consumantur.« Ad hec quod asseris, uos ab ipsa sancta communione statim ad communes cibos transire, non sic sensisse idem Clemens inuenitur in prefata epistola, ubi de his qui residua sacrificii consumpserint subiecit: »Qui autem, inquit, residua corporis Domini que in sacrario relicta sunt consumunt, non statim ad communes accipiendum cibos conueniant, ne putent sancte portioni  esse commiscendos cibos qui per aqualiculi egestus in secessum funduntur. Si igitur mane Dominica portio in sacrario edatur, usque in sextam ieiunent ministri qui hec consumpserint. Et si tertia aut quarta, ieiunent usque in uesperum.« In quibus sane uerbis liquet quod non solum hora tertia, sed etiam mane hora quarta missas fieri licet, quodque ex sacrificio ieiunium non soluitur, dum illic dicitur, ut qui consumpserint usque ad sextam uel uesperum: alioqui quomodo ieiunabant, si ex sacrificio ieiunium soluerunt? Deinde abstinentiam paucissimorum nobis predicantes, tacetis ingluuiem multorum, qui aut parum aut nichil Quadragesimalis ieiunii Deo offerunt, dum a primo mane usque uesperum crapulari non metuunt nec erubescunt. Aliqui etiam  ad Ecclesiam legumina et alia obsonia deferentes inibi comedunt, nec Paulum attendunt dicentem: »Qui esurit, domi manducet ;« et: »Nunquid domos non habetis ad manducandum et bibendum? aut Ecclesiam Dei contemnitis, et confunditis eos qui non habent?«  At nos Quadragesimam unius septimane, quam dicitis sancti Theodori, nescientes, solam Quadragesimam Domini nostri Iesu Christi quadraginta diebus diligenter obseruare contendimus, quam ut aliquis, excepta graui infirmitate, in aliquo infringat sufferre nequimus. Nec licet cuiquam apud nos, sicut apud uos, post unam refectionem quidquam pomorum aut herbarum diebus ieiuniorum percipere.

 XXu. Hinc perpendentes a te tam peruerse defendi adulteria potius quam nuptias sacerdotum, arbitramur ab inferis emersisse principem huius heresis nefandum diaconum Nicolaum. De quo Epiphanius uester sic scripsit: »Quarta Nicolaitarum a Nicolao heresis est adinuenta, uno ex septem diaconibus ab apostolis ordinato. Iste cum zelo pulcherrime coniugis culparetur, docere cepit indifferenter uti coniugibus, non solum laicos, sed etiam qui sacerdotii fungerentur officio. Hos damnauit sanctus euangelista et apostolus Ioannes, et iussit ut quicunque cum eis uel sermonem colloquii miscuissent, ex hoc ipso communione priuandos. Docens rationabiliter a mundi origine Deo castitatem plurimum placuisse. Tunc etiam in seipso Christum Dei  Filium castitatis gloriam dedicasse, cum, uirginem possidens matrem uirgo mansurus, nullum discipulorum suorum commistione etiam legitima coniugii uti permisit, dicens: »Si quis uult post me uenire, abneget semetipsum« sibi, »et tollat crucem suam et sequatur me .« Unde idem Dominus iehsu in Apocalypsi precipiens apostolo Ioanni scribere angelo Ephesi, inter alia inquit: »Hoc habes, quia odisti facta Nicolaitarum, que et ego odi .« Hinc etiam angelo Pergami dicit: »Habeo aduersum te pauca, quia habes illuc tenentes doctrinam Baalam, qui docebat Baalac mittere scandalum coram filiis Isrel, edere et fornicari: ita habes et tu tenentes doctrinam Nicolaitarum .«

 XXuI. Suffecerant quidem hec, o Nicolaita Niceta, ad conuincendum errorem, sed quia canonibus sub nomine apostolorum editis nos urgere uideris: exponere tibi tua capitula decreuimus, quamuis ea inter apocrypha usque nunc magna ex parte computauerimus, ut aperte cognoscatur nec apocryphis nec authenticis uos uestras ineptias posse defendere. Ante omnia autem comprobamus te esse mentitum ipsi ueritati, in eo quod dixisti nostros prius ordinari, deinde uxores sortiri. Quia apud nos nec ad subdiaconatus gradum quisquam admittitur, nisi perpetuam continentiam etiam a propria coniuge profiteatur. Nec post gradum cuiquam uxorem ducere unquam conceditur. Sed tu Ecclesiam Dei uolens efficere synagogam Satane et prostibulum  Balaam et Iezabel, cum Nicolao dicis: »Episcopum et presbyterum et diaconum dicimus, qui unam habet uxorem, ordinari, quamuis uiuant eorum coniuges, quamuis defuncte. Nec licet eos post manus impositionem innuptos esse, nec insuper ad nuptias ire, aut, si nupserint, alteras amplecti, sed sufficere eis quas habent cum ad ordinationem uenerunt.« O abominabilis Cynice, quomodo non erubuisti tantum nefas euomere? Ergo non licet aliquem post manus impositionem sine uxore esse? Si ita est, ipse Ioannes apostolus et Paulus et Barnabas et omnis continens in gradu ecclesiastico in culpa est procul dubio. Unde necesse est ut futurus episcopus, presbyter, diaconus et subdiaconus, prius uxorem sortiatur, que sibi sufficere debeat ad  carnales amplexus? Nunquid laicis non sufficit una? nisi forte discipulis maligni Muhamed, cuius farine totus es. Tu quoque quia presbyter es, sine uxore esse non debes, secundum assertiones tuas.

XXuII. Sed iam uideamus capitula quibus putas posse defendi adulteria sacerdotum, non coniugia. »Episcopus, inquam, presbyter aut diaconus uxorem suam non abiiciat obtentu religionis. Si autem abiecerit, sequestretur, perseuerans autem deponatur.« Omnino confitemur non licere episcopum, presbyterum, diaconem uel subdiaconem uxorem propriam causa religionis abiicere a cura sua, scilicet ut ei uictum et uestitum prouideat, non ut cum illa ex more carnaliter iaceat. Sic et sanctos  apostolos legimus egisse, beato Paulo dicente: »Nunquid non habemus potestatem sororem mulierem circumducendi, sicut fratres Domini et Cephas?«  uide insipiens, quia non dixit: Nunquid non habemus potestatem sororem mulierem amplectendi, sed circumducendi, scilicet ut de mercede predicationis sustentaretur ab eis, nec tamen foret deinceps inter eos carnale coniugium. Preterea cur aliquis laicus uxoratus dubitabit ad ecclesiasticos gradus ascendere, cum ei una, sine qua esse non debet, possit ad carnales amplexus sufficere? Et quare tu, qui tantopere Clementis capitula proponis, epistolam eius de qua superius diximus, non attendis? Ibi enim ita dicitur: »Tribus gradibus diuinorum commissa secretorum  sunt sacramenta, id est, presbyteris, diaconibus et subdiaconibus.« Et post nonnulla: »Ministri altaris ad Dominica tales eligantur officia, qui ante ordinationem coniuges nouerunt, scilicet si semper continere uoluerint. Quod si post ordinationem contigerit ministrum proprie inuadere cubile uxoris, secretarii non terat limina, nec sacrificii portitor fiat, nec altare contingat, nec ab offerentibus holocausta uel oblationes suscipiat, nec ad Dominici corporis portionem accedat. Aquam sacerdotum porrigat manibus, ostia forinsecus claudat; minora tantum gerat officia, urceum sane ad altare non suggerat.«

XXuIII. Porro synodus Nicena omnino uenerabilis et authentica, sic de suis actis, id est, subintroductis habet: »Omnimodis interdicit sancta synodus,  et neque episcopo, neque presbytero, neque diacono, neque ulli omnino clericorum permittit habere secum mulierem extraneam, nisi forte mater sit, sororue aut amita. In his namque personis et horum similibus omnis suspicio declinatur. Qui autem preteragit, periclitabitur de ordine suo.«

XXIX. Beatus quoque papa Innocentius latius hinc scribens Exsuperio episcopo Tolosano dicit: »Proposuisti quid de his obseruari debeat, quos diaconii ministerio, aut in officio positos incontinentes esse aut fuisse generati filii prodidere. De his et diuinarum legum est disciplina, et beate recordationis uiri Siricii episcopi monita euidentia commearunt, ut incontinentes in officiis talibus positi  omni honore ecclesiastico priuarentur, nec admitterentur accedere ad ministerium quod sola continentia oportet impleri.« Idem ad uictricium episcopum: »Preterea quod dignum et pudicum et honestum tenere Ecclesia omnimodo debet, ut sacerdotes et leuite cum uxoribus suis non ceant, quia ministerii quotidiani necessitatibus occupantur. Scriptum est enim: »Sancti estote, quoniam ego sanctus sum, dicit Dominus Deus uester .« Nam priscis temporibus de templo Dei anno uicis sue non discedebant, sicut de Zacaria legimus, nec domum suam omnino tangebant, quibus utique propter sobolis successionem, uxorius usus fuerat relaxatus; quia ex alia tribu et propter semen Aaron ad sacerdotium nullus fuerat permissus accedere.  Quanto magis hi sacerdotes uel leuite pudicitiam ex die ordinationis sue seruare debent, quibus sacerdotium uel ministerium sine successione est, nec preterit dies qua uel a sacrificiis diuinis aut baptismatis officio uacent? Nam si Paulus ad Corinthios scribit, dicens: »Abstinete uos ad tempus, ut uacetis orationi ;« et hoc utique laicis precepit; multo magis sacerdotes, quibus et orandi et sacrificandi iuge officium est, semper debebunt ab huiusmodi consortio abstinere: qui si contaminatus fuerit carnali concupiscentia exaudiri posse se credit? cum dictum sit: »Omnia munda mundis; coinquinatis autem et infidelibus nichil mundum .« Sed fortasse hoc licere credit, quia scriptum est: »Unius uxoris uirum  .« Non propter permanentiam in concupiscentia generandi hoc dixit, sed propter continentiam futuram. Neque enim integros corpore non admisit, qui ait: »uellem autem omnes esse sicut et ego . Et apertius declarat dicens: »Qui autem in carne sunt, Deo placere non possunt. uos autem iam non estis in carne, sed in spiritu .« Et habentem filium, non generantem dixit.«

XXX. Et uenerabilis papa Siricius: »Feminas non alias esse patimur in domibus clericorum, nisi eas tantum quas propter solas necessitudinum causas habitare cum iisdem synodus Nicena permisit.«

XXXI. Sanctus deinde Leo papa mirabilis doctor  et sancte Chalcedonensis synodi auctor, omnem ambiguitatem huius rei abscindens ait: »Lex continentie eadem est altaris ministris, que episcopis atque presbyteris. Qui cum essent laici, siue lectores, licite et uxores ducere et filios procreare potuerunt. Sed cum ad predictos peruenere gradus, ceperunt eis non licere que licuerunt. Unde ut de carnali fiat spirituale coniugium, oportet eos nec dimittere uxores, et quasi non habeant sic habere: quo et salua sit caritas connubiorum, et cessent opera nuptiarum.« Ecce isti cum Petro et per Petrum effecti clauigeri regni celorum, ita confringunt omnes clauiculas infernalium portarum, ut nulla iam supersit heresis Nicolaitarum.

XXXII. Sed ne quid minus factum dicas, sertatim  et aperte prosequemur, quid Romana Ecclesia in gradibus clericorum agat. Clericos tantum ostiarios, lectores, exorcistas, et acolythos, si extra uotum et habitum monachi inueniuntur et continentiam profiteri nolunt, uxorem uirginem ducere cum  benedictione sacerdotali permittit: non autem uiduam et repudiatam; quia propter hoc solum deinceps nec ad subdiaconatum prouehi poterunt, nec laicus non uirginem sortitus uxorem, aut bigamus ad clericatum. Quod si quis prefatorum ordinum desiderat ad subdiaconatum ascendere, nequibit huc sine consensu uxoris sue, ut de carnali deinceps fiat coniugium spirituale, nemine eos ad hoc cogente. Nec permittitur postea uxor iungi eidem suo marito carnaliter, nec cuiquam nubere in uita aut post mortem illius, alioqui anathematizanda est: sicut et diaconus, et subdiaconus, et presbyter aut episcopus deponendus suam repetens, aut extraneam ducens, iuxta quod in Neocesariensi concilio orthodoxi sanxere Patres.

 XXXIII. Talibus ergo traditionibus usque nunc sancta Romana Ecclesia et apostolica sedes omni mundo refulsit, nec aliquando Iudaicis fabulis et apocryphis scripturis acquieuit, sed per primos apostolorum in ipso summo angulari lapide Christo Iesu fundata, nullis heresibus cessit, nec prohibuit a coniugio laicos: sed sacri altaris ministros et apostolicam perfectionem professos monachos.

XXXIu. Illa tamen Ecclesia, quam Arius corrupit, Macedonius prostituit, que genimina uiperarum, id est, Nestorium, Eutychen, Monothelitas et Theupaschitas et reliquas hereticorum pestes peperit, adhuc a Nicolai heresiarche complexibus abstrahi non potuit, adeo ut ad sacri altaris ministerium ordinandos interroget an habeant uxores.  Qui respondentes se non habere compelluntur primum ducere, et sic impositionis manum accipere: ut noui mariti, et recenti carnis uoluptate toti resoluti et marcidi, et inter sancta sacrificia cogitantes quomodo placeant uxoribus, immaculatum Christi corpus tractent atque populo distribuant, indeque sanctificatas manus ad tractandum membra muliebria mox referant, et sit sicut populus sic et sacerdos, et tandem populi sicut sacerdotes mali.

XXXu. Quapropter parcite iam uobis, et nolite attendere spiritibus erroris et demoniorum doctrinis, ut nobiscum de uera pace, que Christus est, hic et in futuro gaudeatis. Tu uero, miserrime Niceta, donec resipiscas, sis anathema, ab omni Christi Ecclesia, cum omnibus qui tibi acquiescunt in  tam peruersa doctrina. Nam uolens esse legis diuine doctor, non intelligis que loqueris, neque de quibus affirmas, et stultus ipse, sapientior tibi uideris septem uiris loquentibus parabolas. Sed saltem aliquando disce tacere, qui nunquam loqui didicisti.


 Explicit responsio fratris Humberti episcopi contra Nicete blasphemias.





INCIPIT BREuIS ET SUCCINCTA COMMEMORATIO EORUM Que gesserunt apocrisarii sancte Romane et apostolice sedis in regia urbe, et qualiter anathematizati sunt Michel cum sequacibus suis.

 I. Anno undecimo imperii Constantini Monomachi indictione uII, ipso die natiuitatis beati Ioannis Baptiste, aduenientibus a Domino papa Leone nono apocrisariis sancte Romane sedis, Humberto scilicet cardinali episcopo Silue Candide et Petro Amalphitanorum archiepiscopo, Friderico quoque diacono et cancellario, ad monasterium Studii intra urbem Constantinopolitanam. Niceta monachus, qui et Pectoratus, ante presentiam prefati imperatoris et procerum eius, insistentibus ipsis nuntiis Romanis, anathematizauit quoddam scriptum sub suo nomine contra sedem apostolicam et omnem Latinam Ecclesiam editum, et pretitulatum: De azymo, de Sabbato, de nuptiis sacerdotum. Insuper anathematizauit cunctos, qui ipsam sanctam Ecclesiam Romanam  negarent primam omnium Ecclesiarum esse, et qui illius fidem semper orthodoxam presumerent in aliquo reprehendere. Post hec statim in conspectu omnium, ad suggestionem eorumdem nuntiorum Romanorum, iussit idem orthodoxus imperator prefatum incendi scriptum, sicque fuit discessum.

II. Sequenti autem die predictus Niceta urbe est egressus: ultro adiit legatos ipsos intra palatium Pigi. A quibus accipiens perfectam suarum propositionum solutionem, iterum sponte anathematizauit omnia dicta et facta uel tentata aduersus primam apostolicam sedem. Hic ab eis in communionem receptus, effectus est eorum familiaris amicus. Porro dicta uel scripta eorumdem nuntiorum aduersus  diuersas calumnias Grecorum, et maxime contra scripta Michelis Constantinopolitani episcopi et Leonis Acridani metropolitani episcopi, et sepedicti Nicete monachi, iussu imperatoris in Grecum fuere translata, et in eadem urbe hactenus conseruata.

III. Tandem Michele presentiam eorumdem et colloquium deuitante, atque in stultitia sua perseuerante, prefati nuntii XuII Kal. Augusti adierunt Ecclesiam Sancte Sophie, et super obstinatione illius conquesti, clero ex more ad missas preparato iam hora tertia diei Sabbati, chartam excommunicationis super principale altare posuerunt sub oculis  presentis cleri et populi. Inde mox egressi, etiam  puluerem pedum suorum excussere in testimonium illis, dictum Euangelii proclamantes: uideat Deus et iudicet. Hinc ordinatis Ecclesiis Latinorum intra ipsam Constantinopolim, et anathemate dato cunctis qui deinceps communicarent ex manu Greci Romanum sacrificium uituperantis, in osculo pacis accepta orthodoxi imperatoris licentia donisque imperialibus sancto Petro et sibi, alacres cepere reuerti Xu Kal. Augusti; sed nimia instantia precum Michelis spondentis tunc demum se conflicturum cum eis, imperator compulsus a Solembria litteris suis eos reuocauit XIII Kal. Augusti. Quo etiam die festinantes regressi deuenerunt ad palatium Pigi. Quos prefatus Michel heresiarca comperiens rediisse, quasi ad concilium conabatur adducere in Ecclesiam Sancte  Sophie, sequenti die, ut ostensa charta, quam omnino corruperat transferendo, obruerentur ibidem a populo. Quod prudens imperator precauens noluit haberi aliquod concilium  , nisi et ipse adesset presens. Cumque hoc ei omnimodis Michel contradiceret, iussit Augustus ipsos nuntios confestim arripere iter. Quod et factum est. Porro uesanus Michel dolens suas non procedere insidias, concitauit imperatori uulgi seditionem maximam, uelut nuntiis cooperata fuerit eius uoluntas. Unde impeperator coactus, interpretes Latinorum Paulum ac filium eius Smaragdum cesos et detonsos Micheli tradidit; sicque tumultus ille conquieuit. uerum imperator post nuntios Romanos directis suis, exemplar excommunicationis uerissimum a ciuitate  Russorum remissum sibi accepit, ciuibusque exhibuit, ac tandem Michelem falsasse chartam legatorum comperit atque conuicit. Itaque commotus, amicos et affines ipsius honoribus priuatos a palatio eliminauit, contraque ipsum usque nunc graues iras retinuit. Denique exemplar charte excommunicatorie est tale:

»HUMBERTUS, Dei gratia cardinalis episcopus sancte romane Ecclesie; PETRUS Amallitanorum archiepiscopus; FRIDERICUS, diaconus et cancellarius, omnibus catholice Ecclesie filiis.

»Sancta et Romana prima et apostolica sedes ad quam tanquam ad caput sollicitudo omnium  Ecclesiarum specialius pertinet, ecclesiastice pacis  et utilitatis gratia ad hanc regiam urbem nos apocrisarios suos facere dignata est, ut iuxta quod scriptum est, descenderemus et uideremus utrum opere completus sit clamor, qui sine intermissione ex tanta urbe conscendit ad eius aures, aut si non est ita, ut sciret. Quamobrem cognoscant ante omnia gloriosi imperatores, clerus, senatus et populus huius Constantinopolitane urbis, et omnis Ecclesie catholica nos hic persensisse magnum unde uehementer in Domino gaudemus bonum, et maximum unde miserabiliter contristamur, malum. Nam quantum ad calumnas imperii et honoratos eius ciues sapientes Christianissima et orthodoxa est ciuitas. Quantum autem ad Michelem abusiue dictum patriarcham, et eius stultitie fautores, nimia  zizania hereseon quotidie seminantur in medio eius. Quia sicut Simoniaci donum Dei uendunt; sicut ualesii hospites suos castrant, et non solum ad clericatum sed insuper ad episcopatum promouent; sicut Ariani rebaptizant in nomine sancte Trinitatis baptizatos, et maxime Latinos; sicut Donatiste affirmant, excepta Grecorum Ecclesia, Ecclesiam Christi et uerum sacrificium atque baptismum ex toto mundo periisse; sicut Nicolaite carnales nuptias concedunt et defendunt sacri altaris ministris; sicut Seueriani maledictam dicunt legem Moysis; sicut Pneumatomachi uel Theumachi absciderunt a symbolo Spiritus sancti processionem a Filio; sicut Manichei inter alia, quodlibet fermentatum  fatentur animatum esse; sicut Nazareni carnalem Iudeorum munditiam adeo seruant, ut paruulos morientes ante octauum a natiuitate diem baptizari contradicant, et mulieres in menstruo uel in partu periclitantes communicari, uel si pagane fuerint baptizari prohibeant, et capillos capitis ac barbe nutrientes eos qui comam tondent, et secundum institutionem Romane Ecclesie barbas radunt, in communione non recipiant. Pro quibus erroribus et aliis pluribus factis suis, ipse Michel litteris  domini nostri pape Leonis admonitus resipiscere contempsit. Insuper nobis nuntiis illius, causa tantorum malorum rationabiliter reprimere uolentibus, presentiam suam et colloquium denegauit, et Ecclesias ad missas agendum interdixit, sicut et prius Latinorum Ecclesias clauserat, et eos azymitas uocans, uerbis et factis ubique persecutus fuerat: in tantum, ut in filiis suis anathematizasset sedem apostolicam, contra quam se adhuc scribit ecumenicum patriarcham. Unde nos quidem sancte prime apostolice sedis inauditam contumeliam et iniuriam non ferentes, catholicamque fidem subrui multis modis attendentes, auctoritate sancte et indiuidue Trinitatis atque apostolice sedis, cuius legatione fungimur, et cunctorum orthodoxorum Patrum ex  conciliis septem atque totius Ecclesie catholice anathemati, quod noster reuerendissimus papa itidem Micheli et suis sequacibus, nisi resipiscerent, denuntiauit, ita subscribimus.

»Michel abusiuus patriarcha neophytus, et solo humano timore habitum monachorum adeptus, nunc etiam criminibus pessimis diffamatus, atque cum eo Leo Acridanus episcopus dictus, et sacellarius ipsius Michelis, Constantinus, qui Latinorum sacrificium profanis conculcauit pedibus et omnes sequaces eorum in prefatis erroribus et presumptionibus, sint anathema Maranatha, cum Simoniacis, uallesiis, Arianis, Donatistis, Nicolaitis, Seuerianis, Pneumatomachis et Manicheis, et Nazarenis, et cum omnibus hereticis, imo cum diabolo et angelis eius,  nisi forte resipuerint. Amen, amen, amen.«


Item alia excommunicatio ibidem facta in presentia imperatoris et optimatum eius, uiua uoce:

»Quicunque fidei sancte Romane et apostolice sedis eiusque sacrificio pertinaciter contradixerit, sit anathema, Maranatha, nec habeatur Christianus catholicus, sed prozymita  hereticus, Fiat, fiat, fiat.«





HUMBERTI S. R. E. CARDINALIS ADuERSUS SIMONIACOS LIBRI TRES.






ADMONITIO PRAEuIA.

Postquam simoniam cum ipso parente suo Simone Mago spirituali iaculo confodit princeps apostolorum, tam horrendi monstri ne nomen quidem apud Christianos audiri deberet. uerum ea est eius malitia ut, quamuis nichil eo in Ecclesia perniciosius, nichil tamen in ea eo frequentius; adeo ut, cum ipsa natum, non nisi ea deficiente defecturum uideatur. uerum, licet omni tempore preualuerit, nec ullis unquam sanctorum doctorum predicationibus aut scriptis, nullis episcoporum censuris, nullis conciliorum decretis compesci potuerit, seculo tamen undecimo adeo grassata est immanis illa pestis, ut pene uniuersum orbem infecisse diceres. Tunc aduersus eam insurrexerunt, auctoritate apostolica summi pontifices, Leo papa IX, Gregorius uII, Urbanus II; scriptis suis, Petrus Damiani et Humbertus cardinalis; factis ac miraculis, Petrus Ignitus et Ioannes Gualbertus, omnes ordinis nostri, nec incasso sane labore.

Ut autem de Humberto cardinali, cuius libros tres aduersus Simoniacos hic damus, aliquid dicamus. Is in Lotharingia natus, sub monachali habitu adhuc puer Hardulfo abbati oblatus in Mediano Tullensis diecesis monasterio, uix adolescentie annos attigit cum omnem uite religiose perfectionem est assecutus. Tunc humanioribus litteris informatus, breui omni scientiarum genere imbutus, cum doctrinam cum pietate coniungeret artemque musicam apprime calleret, Brunonis Tullensis episcopi sanctissimi, qui ea delectabatur, amicitiam et gratiam adeo sibi deuinxit ut factus summus pontifex, Leo nonus, Humbertum secum in Italiam duxerit, atque eo adiutore in precipuis ac magis arduis Ecclesie negotiis usus sit. Quia in re, inquit cardinalis Baronius , »debuit plurimum Ecclesia Romana Leoni, qui tantum uirum, otiosum fortasse in Lotharingia commorantem, his opportune temporibus in orbis theatrum pro uniuersa Ecclesia catholica constituit laborantem.« Statim autem atque Romam peruenit Leo, Humbertum fecit archiepiscopum Siciliensem, nec multo post cardinalem creatum et episcopum Silue Candide propugnatorem habuit aduersus Ecclesie hostes, legatumque misit Constantinopolim ad compescendum Grecorum schisma, aduersus quos disputationem habuit de azymo et fermentato, quam iussu imperatoris Constantini Monomachi in scriptis reductam ex ms. uaticano publici iuris fecit Cesar Baronius, cum responsione eiusdem ad obiecta Nicete Pectorati. Ceterum Humbertum cardinalem ita commendat Lanfrancus, Cantuariensis archiepiscopus, in Commentario aduersus Berengarium: »Humbertum uirum fuisse religiosum, fide Christiana et sanctissimis operibus perseuerantissime decoratum scientia diuinarum ac secularium litterarum apprime eruditum testantur omnes qui, uel propria experientia eum nouerunt, uel ab aliis qui ipsum experti sunt eius cognitionem acceperunt. Hunc non de Burgundia, sed de Lotharingia S. Leo Romam traduxit, et ad predicandum Siculis uerbum Dei archiepiscopum ordinauit. Postea uero sancta Romana Ecclesia presulem sibi cardinalem constituit. Quo in loco positus taliter uixit, taliter docuit, ut de fide uel doctrina eius nec saltem sinistre suspicionis fama aliquando exorta sit. Huius rei testis est tota fere Latinitas que, pro excellentia apostolice sedis, cuius conciliis et consiliis semper aderat et precerat, eum ignorare non potuit.« Huic Lanfranci testimonio suffragantur Trithemius, et Bellarminus aliique scriptores posteriores.

Porro, preter commemorata Humberti opuscula et alia edita ab erudito uiro Henrico Canisio in tomo sexto antiquarum Lectionum, tres aduersus Simoniacos conscripsit libros, in quibus legationis sue Constantinopolitane mentionem facit. His conscribendis occasionem prebuisse uidetur Spinosulus quidam qui Simoniacorum ordinationes approbabat, quas e contrario impugnabat Humbertus. Id saltem coniicimus ex his Humberti, lib. I, cap. 7, uerbis: »Unde, se quoque nolente, Spinosulus iste sue peruerse intentionis initium, progressionem et finem, procedente disputatione, noscitur iam reuelare, et, uelut implicitus ericius, caput suum, et pedes caudamque, accedente aqua, cogitur explicare. Constat enim eum pertinaciter defendere ab hereticis et specialiter a Simoniacis ordinatos, quia in catholica, sicut in superioribus abunde monstratur, semel acceptus ordo non iteratur. Laborat quoque uariis, sed uanis argumentis astruere quod a Simoniacis, ut dicitur, ordinati sine penitentia et manus impositione debent in clero catholico haberi, et in eo permanere ut puta quibus nichil desit in nulla gratia. Nos uero sufficientibus sanctorum Patrum superius comprobauimus testimoniis Simoniacos hereticos peiores esse pessimis Arianis,« etc. Quis autem sit ille Spinosulus, quem unicum his in libris nominatim impugnat, necdum rescire potui.

Tempus uero quo fetum hunc edidit Humbertus, colligimus ex libro III, cap. 7, ubi in primis inuehitur in Henricum Francorum regem quod Simoniacis plus equo faueret, nec admonitus a reuerende memorie pontificibus Leone et uictore corrigi uoluerit. Hinc colliges Humbertum ante annum millesimum sexagesimum, quo Henricus rex uiuere desiit, et post pontificatum Leonis et uictoris, summorum pontificum, qui Stephanum X habuere successorem anno millesimo quinquagesimo septimo, scripsisse.

Porro hos libros ex Laurentiana bibliotheca eruit Mabillonius, mihique edendos maioribus occupatus concessit noster Renatus Massuetus, laborum illius heres et studiorum successor. Codex ex quo descripti sunt, auctoris euo exaratus, adeo ut autographum ipsum censeri posse uideatur ceteroquin optime note.



INCIPIT PRAEFATIO HUMBERTI CARDINALIS EPISCOPI SANCTAE ROMANAE ECCLESIAE In responsione sua contra Simoniacos.


 Ne sibi sapiens uideatur, respondere stulto cogimur qui, titulo frontis tractus, imo latratus sui, eraso, nomineque suppresso, impudenter persuadere conatur non separandum a uili pretiosum, nec aliquid differre sanctum et profanum, mundum et immundum. Et quandoquidem inter lepram et lepram lex diuina nonnullam facit distantiam, hic prodigiosus tergiuersator et demoniosus argumentator, uelut alter Iouinianus et rediuiuus Stoicus, unam eamdemque catholicis et hereticis contendit inesse et cooperari gratiam, nichilque referre utrum extra, an intra catholicam Ecclesiam contingat fieri aut haberi quorumlibet sacramentorum Christi administrationem, cum intra uel extra eam indifferenter et equaliter operari censeat Spiritus  sancti plenitudinem, nec posse aliquid conferri ad catholicam reuersis, nec auferri ab ipsa auersis. Quodlibet ergo sit acerrimus iste coniector, inimicus tamen Dei esse conuincitur, etiamsi in aliquibus eius uideatur defensor, quia, secundum Apostolum, habet quidem speciem pietatis; uirtutem autem eius abnegat , estimans questum esse pietatem . Qui, etsi quedam recte aliquando offerat, in eo tamen quod non recte diuidit peccat, Cain a maledictione et sententia percellendus, et a facie terre, uidelicet catholice Ecclesie, proiiciendus, siquidem ad suam et multorum pusillorum Christi perditionem, sanctas Scripturas, sanctorumque Patrum rectas sententias contorquendo deprauat, aliquas quidem decurtat, aliquas autem sua dicendo  prolongat. Tandemque uiolenter intenso arcu parauit sagittas suas in pharetra, ut sagittet in obscuro rectos corde , et, quod adhuc est deterius, arrogantia scientie seu qualiscunque continentie sue elatus et cecatus, zelum quidem Dei, ut putatur, habens, sed non secundum scientiam , se obsequium prestare Deo arbitratur , si uelut cancer pestiferis sermonibus serpendo inficiat, corrumpat, et a castitate, que est in Christo, simplicium fratrum sensus abscidat. Nempe, derelicto fonte aque uiue, fodit sibi cisternas, cisternas dissipatas, que continere non ualent aquas ; nec curat de puteis quos foderunt pueri Isaac  aquam uiuam efferre, sed eis potius lutum inferre. Et uelut mulier illa Prouerbiorum  garrula et uaga, quietis impatiens, stulta et clamosa, plenaque illecebris, nichil omnino sciens, nec ualens in domo consistere pedibus, et per omnia ueri panis inops, nunc foris, nunc in plateis, nunc iuxta angulos insidians, nunc sedet in foribus domus  sue super sellam in excelso urbis loco, ut uocet transeuntes per uiam et pergentes itinere suo: Qui est paruulus declinet ad me. Et uecordi locuta est: Aque furtiue dulciores sunt, et panis absconditus suauior. Et ignorabunt quod gigantes ibi sunt, et in profundis inferni conuiue eius .

A cuius fornicarie delubro, imo uolutabro, pertinacique procacitate et procaci pertinacia, nil est quo aptius et cautius nostros paruulos deterreamus et reuocemus quam his in utero sanctificati Ieremie inuectionibus seu increpationibus: »Nunc quid tibi uis in uia Assyriorum, ut bibas aquam fluminis? quid tibi in uia Aegypti ut bibas aquam turbidam?«  Et uasis electionis, beati Pauli, talibus  dissuasionibus: »Non potestis mense Domini participes esse et mense demoniorum. Non potestis calicem Domini bibere, et calicem demoniorum .« Et: »Nolite iugum ducere cum infidelibus. Que enim participatio iustitie cum iniquitate? aut que societas luci ad tenebras? que autem conuentio Christi ad Belial? aut que pars fideli cum infideli? Qui autem consensus templo Dei cum idolis? uos enim estis templum Dei uiui, sicut dicit Deus: Quoniam inhabitabo in illis et inambulabo inter eos, et ero illorum Deus, et ipsi erunt mihi populus. Propter quod exite de medio eorum, et separamini, dicit Dominus, et immundum ne tetigeritis, et ego recipiam uos, et ero uobis in patrem, et uos eritis mihi in filios et filias, dicit Dominus omnipotens .«---»Has igitur promissiones habentes, karissimi, mundemus nos ab omni inquinamento carnis et spiritus, perficientes sanctificationem in timore Dei .« In quibus sane Apostoli uerbis, etsi coniugium et copulam carnalem luce clarius monemur separatum iri ab infidelibus, multo magis spiritualem, nec immundum tangere, ut Deo nostro exhibeamus nosmetipsos gloriosam Ecclesiam, non habentem maculam aut rugam, aut aliquid eiusmodi ; ut ipse in nobis inhabitet, et ipse nos recipiat, perficiens sanctificationem nostram. Porro infideles cum audis, non solum paganos intellige, sed et hereticos, quos peiores paganis et beatus Hieronymus omnisque sanctorum doctorum chorus protestatur, quia in paganis spes est adhuc fidei;  in hereticis autem iam pugna discordie. Hereticus autem est, qui a fide catholica dissentit, credens et defendens quod non est credendum, siue de Deo siue de creaturis eius. Nec tamen quis continuo hereticus habendus est, ubi quid contra fidem senserit; sed  ubi obstinate et irrationabiliter sensa sua uel opiniones defenderit. Et ideo mox deuitandus, ut idem ait Apostolus: »Hereticum hominem post unam et secundam correptionem uita. Subuersus est enim qui eiusmodi est, et delinquit proprio iudicio condemnatus .« Quod si cum tali abominatione et tam repentina animaduersione damnandus et abiiciendus est hereticus, defensor eius quid meretur? Qui enim aliorum errorem defendit, multo est damnabilior et notabilior illis, quia non solum ipse errat, sed aliis offendicula erroris preparat et confirmat. Unde, quia magister erroris, non tantum hereticus, sed heresiarcha quoque qui eiusmodi est recte dicitur, utpote in errore primus.

uiderint itaque Simoniacorum utique discipulorum,  uel sequacium Simonis Magi, scilicet primi post reuelatam gratiam heretici, pertinaciter defensores, quoto gradu, aut quo nomine habendi sint inter fideles. At nunc iam, Spiritus alme, ueni, nostreque adiungere uoci. Correptionem, et, si fieri potest, correctionem adhibe Simoniace uesanie in te uerbum dicenti, et te blasphemanti, et per me, tuum subiugale mutum, secundum omnipotentiam tuam, in hominis uoce de celo loquens, prohibe pseudoprophetarum insipientiam, qui uolentes esse legis doctores, non intelligunt, neque que loquuntur, noque de quibus affirmant . Defende, o liberrime omnium Deus, et Domine cequalis per omnia, atque ceterne Deo Patri et Filio, tuam singularem libertatem a sacrilegis negotiatoribus, a Simonis Samardaci  pecuniosis heredibus, ne contra sententiam magni Simonis Petri, in ipsis quoque Christianissimis primordiis datam, inducantur in tam perniciosum errorem paruuli et simplices tui, ut aliquatenus credant uel  estiment, te summum et incomparabile Dei donum pecunia possideri  tanquam seruum emptitium, aut uenale iumentum, seruile mancipium. Et quorsum accidet illa nostra libertas, de qua et ipsi per te iam presumimus in spem et gloriamur in libertate  filiorum Dei, Apostolo pretonante: »Ubi Spiritus Domini, ibi libertas .« Et: »Quotquot Spiritu Dei aguntur, hi filii sunt Dei .« si ipse nummulariis et seruis mammone seruus addictus es, et tu, columba, necessitate aut uoluntate te ipsam laniandam miluis prebes? Quod si ad tam nequam seruorum et pessimorum mercatorum nutum sanctificandis creaturis illaberis aut infunderis, dicendum est te, aut timore talium dominorum, uelut offensis emptionis tue instrumentis et chartis, ad id uiolenter cogi, aut, certe concordissimum et unanimem peruersis dominis effectum, amore et reuerentia quadam pecunie delectabiliter trahi; et sic gratia iam non est gratia, quia non gratis accepta. Si ergo timore cogeris, omnipotentia tua et libertas perit,  quia iam non spiras ubi et quando uis. Si autem amore traheris, iam non beati, sed miseri pauperes spiritu, quoniam tu pecunie pertinax sectator deprehenderis, quam contemni et dispergi sine aliqua futura retributione falso precipis. Sed absit tale aliquid uel leuiter suspicari de te, o inuiolabilis et irreprehensibilis ueritatis uerax Spiritus, quem dedit nobis Deus fidei et spei pignus, ut pecunie pignore obligatus Simoniacis, non Dominus dominorum, sed iam tertio gradu inferius aut etiam millesimo seruus pessimorum seruorum peioris domini, mammone scilicet, prediceris. Unde iam nunc blasphemantium te, et indebitum sibi sacerdotium uindicare presumentium dicta dictis refellamus obuiis, pregrediente igne tuo et temerarios comburente, ac, demum igne  eorum alieno huc illucque disperso, enea thuribula, ut puta mortibus peccatorum sanctificata, in laminas producantur et altari Domini affigantur, quatenus ex ipsorum sermonibus, uocalibus quidem sed obscuris, eloquia Domini casta quasi argentum et aurum, ex comparatione eius, notiora fiant, clariusque et euidentius innotescant. »Oportet enim hereses esse, ait Apostolus, ut probati manifesti fiant in uobis .«



INCIPIUNT CAPITULA In librum Humperti cardinalis episcopi sancte Romane ecclesie in responsione sua contra Simoniacos.


     I. Inuectio aduersus corruptorem arguens eum mendacii.
    II. De pseudepiscopis, quos notat decretale capitulum Leonis pape.
    III. Quod Simoniaci peiores Arianis et ipso suo magistro Simone sint.
    Iu. Ira Spiritus sancti in Simonem et comparatio eius et suorum sequacium, et quid accipiant.
    u. Quod capitulum illud sancti Leonis non de hereticis, sed catholicis sit intelligendum.
     uI. De differentia pseudepiscoporum et ordinationibus eorum.
    uII. De capitulo sancti Gregorii prohibenti reordinari; ubi etiam concedit Simoniacos saltem Arianis equiparari.
    uIII. De canonibus apostolorum et secunda manus impositione.
    IX. Qualiter baptisma hereticorum permittatur, et quid sit permissio.
     X. De imperfectione baptismatis hereticorum sententie sanctorum Patrum.
    XI. Ubi sanctorum Patrum sententie promuntur, in quibus sint heretici uitandi.
    XII. De ordinationibus hereticorum, iuxta beatum Innocentium.
    XIII. Unde supra, secundum beatum Gregorium.
    XIu. Recapitulatio superiorum sententiarum beati Gregorii contra falsos argumentatores.
    Xu. De propriis et impropriis dictionibus, et uanitate Simoniacorum.
    XuI. Sententia sancti Ambrosii de ordinationibus Simoniacorum.
     XuII. Recapitulatio unde supra. Deinde beati Augustini sententia.
    XuIII. De mercantibus ecclesiasticam dignitatem sanctorum Patrum sententie.
    XIX. Repulsio eorum qui dicunt Simoniacos gratiam habere a qua deponantur.
    XX. Quod Simoniaci sine fide sint, quodque sibi consentientes fide priuent.
    XXI. Repulsio eorum qui dicunt haberi et iuste posse dari Spiritum sanctum ab eo qui iniuste accepit.
    Expliciunt capitula libri primi Antisimoniaci.





INCIPIT LIBELLUS PRIMUS Contra hereticos et maxime Simoniacos, instar dialogi sub nomine Corruptoris et Correptoris, editus ab Humberto, sancte Romane Ecclesie cardinali episcopo.



CAPUT PRIMUM.


CORREPTOR. In ipso controuersie sue uestibulo, prefixis aliquot ad defensionem sui suorumque capitulis, quasi quibusdam muscipulis aptatis aut casibus ad illaqueandum incautos pretensis, subuersus subuersor atque seductus seductor, tandem uiolentus ab insidiarum cuniculis emergit, atque in hec argumenta ad suffocandum irretitos repente erumpit:

CORRUPTOR. »His ergo relectis capitulis, o iustitie dilectores, liquidius audistis quod a pseudepiscopis ordinatio facta posset rata consistere.«

CORREPTOR. ueneficorum est mortiferi poculi ora aliquantulo melle imbuere, ut pregustata dulcedo incunctanter faciat absorberi quidquid superest lethale. Quod iste calumniator fecisse arguitur, ubi,  ordiens tendiculas capitulorum, que quaquauersum emendicando et sue disputationis foribus prefigendo corruperat, infit.

CORRUPTOR. »Abhinc preclara sequuntur testimonia, quibus pape Formosi ordinatio rata et legitima esse monstratur.«

CORREPTOR. Hanc sententiolam suam, ut ei maximum conciliaret fauorem, et omnibus efficeret reuerendam uel ex maxime et primo synodi auctoritate, falso pretitulauit ex concilio Niceno.

In qua utique presumptione qualis habetur in subsequentibus innotuit, qui ipsam sue narrationis ianuam mendacio, quin potius sacrilegio, polluit. Neque enim capitulum illud primum, aut uersiculus in toto Niceno uel in aliquo post ipsum concilio inuenitur;  nec de pape Formosi ordinatione, utrum rata an irrita habenda sit, quidquam in Niceno, uel in aliquo post ipsum concilio tractatur, aut monstratur, cum etiam uel leuiter tale quid suspicari infinite stultitie reputetur. Nam inter Nicenam synodum et papam Formosum quingenti et amplius anni inueniuntur ut puta inter maximum Constantinum et Imperatorem Arnulfum, cuius adiutorio Formosus Romanum preualuit retinere pontificatum. Porro Arnulfus  a Carolo Magno imperatore computatur sextus, aut septimus. Quod si capitulum illud idcirco ex concilio Niceno putauit pretitulandum, quia aliquot capitula eorum que subiunxit, ex illo concilio sint; uel admonitus cognoscat nullum inibi se subiecisse preter solum de Catharis capitulum. Hinc ergo apparet quantus sit calumniator qui, uictus errore, mentiendo quoque contra maximum et omni mundo notissimum uenerabileque concilium, impudenter laborat apparere uictor. Sed iam dicta illius euentilando discernantur.



CAPUT II.

Premisso Leonis pape beati et magni doctoris capitulo, errorem suum corroborare conatur ex eo, quasi de Simoniacis aut certe de aliis hereticis aliquis  illic ei fuerit sermo, et non potius de catholicis, si quos forte prepositi Ecclesie ignorantia, seu presumptione, uel necessitate non secundum subtilitatem canonum consecrant, aut consecrarint aliquando. Fieri enim potuit, et poterit, ut aut unum, uel duo, aut simul hec tria capitula consecratis desint, id est, ut nec a clericis sint electi, nec a plebibus expetiti, nec a prouincialibus episcopis cum metropolitani iudicio consecrati; quibus tamen consecratio non deest, quia sine pecuniaria uenalitate facta est quamuis ex tribus supradictis capitulis uaga et instabilis fluctuet et aberret. Alioquin, si nulla in eis esset episcopi consecratio, nulla eorum omnino esset ordinatio, quamuis clericos in Ecclesiis, que ad proprios episcopos pertinebant, consueto  iudicio presidentium, ut ita dicatur, ordinarent. Neque enim quelibet Ecclesia, nec quodlibet iudicium eidem presidentium potuit aut poterit aliquando efficere ut aliquis possit alicui dare quod comprobatur ipse nullo modo habere, consecrationem ratam aliis ministrare oratione sua et operatione quam sibi ipsi nullatenus potuit accipere, aut in se habere. Nonne laudabilior in hoc ordinatio laici catholici haberetur quam cuiuslibet heretici episcopi,  si solo iudicio episcoporum ecclesiis presidentium posset dare quam quod non habet? Nam laicus noster, si necessitas postulat, in remissione peccatorum per Spiritum sanctum baptizat, quod hereticus quilibet etiamsi episcopus dicatur, nulli aliquando prestat. Quod ipse beatus Leo, in aliis Decretalibus suis, sic profitetur ut ipsum quoque baptisma ab hereticis in nomine sancte Trinitatis datum, formam tantum baptismi sine sanctificationis uirtute habere protestet. »Hi, inquiens, qui baptismum ab hereticis acceperunt, cum baptizati ante non fuissent sola sancti Spiritus inuocatione, per impositionem manuum, confirmandi sunt, quia formam tantum baptismi, sine sanctificationis uirtute, sumpserunt.« Et hanc regulam, ut scitis, seruandam in  omnibus Ecclesiis predicamus, ut lauacrum semel initum nulla iteratione uioletur, dicente Apostolo: »Unus Deus, una fides, unum baptisma ,« cuius ablutio nulla iteratione temerenda est, sed, ut diximus sola sanctificatio sancti Spiritus inuocanda est, ut quod ab hereticis nemo accipit a catholicis sacerdotibus consequatur.

Liquet ergo, ex his beatissimi Leonis dictis, baptisma hereticorum formam tantum uel speciem ueri baptismatis habere, et lauacrum siue ablutionem corporibus solummodo, non etiam animabus, prestare, quia sine sanctificationis uirtute aut sancti Spiritus sanctificatione datur et accipitur; quod utique ab hereticis nemo accipit uel consequitur. Si autem baptismum Domini Iesu, secundum Baptiste  sit testimonium in Spiritu sancto, fit et egit ut omnium remissio peccatorum ex illo ualeat fieri, et uetus homo noster renouari, apparet baptisma hereticorum, quia sine sancti Spiritus sanctificatione constat, nullam peccati remissionem, nullam ueteris hominis renouationem, sed solam uisibilem ablutionem operari. Quod certe non propter aliquam sanctitatem sui uel reuerentiam catholici non iterare consenserunt, sed scandalum contentiose et inepte multitudinis prudenter deuitantes, ut quocunque modo Christo plures reducerent, lauacrum eorum ex meliori utique parte imperfectum permiserunt esse ratum; sic tamen ut a catholicis sacerdotibus, per manuum impositionem et sancti Spiritus inuocationem,  accipiant quam nullam hactenus habebant sanctificationem in peccatorum, emundationem atque uetustatis innouationem. Et ut manifestius animaduertamus quante imperfectionis iudicentur uel habeantur, etiam post istam receptionem suam uniuersali canone prefixum est ut nemo talium promoueatur ad catholicorum clerum; et si de clero, qui apud hereticos putatur existit, laica tantum communione contentus sit, exceptis Catharis, quos solos sancta Nicena synodus in clero suo inuentos in catholica esse permittit, nec tamen sine manus impositione, quamuis magne et mirabilis sint conscientie, nec in aliquo deuenit a catholice fidei confessione et apostolice Ecclesie unitate, nec in sola criminosorum, quam deuitant exceptione et communione,  licet eos iugiter admoneant facere fructus dignos penitentie, et solam indulgentiam querere et exspectare.



CAPUT III.

Si ergo Cathari pro hoc minimo errore, imo pro hac nimium seuera et minus discreta sententia sua, computati sunt heretici, cum in nullo alio dissentiant a ueritate catholice fidei, nec sine manus impositione possent ad clerum catholicum admitti, potestne aut poterit maiorum et peiorum hereticorum ordinatio, aut, ut dicitur, consecratio rata haberi, quam reuertentes Cathari sine manus impositione non possunt adipisci, uel retinere sibi, et, ut expressius dicam, a Simoniacis ordinationes et consecrationes presumpte sine aliqua consideratione  et retractatione in catholicam Ecclesiam suscipientur, quos peiores Arianis septima et uniuersalis synodus in epistola patriarche Tarasii ad Adrianum papam indubitanter diffiniuit? Denique Ariani quanquam in hoc maxime errent quod Filium minorem Patre et creaturam esse asserunt, Spiritum quoque sanctum minorem Patre et Filio, atque creaturam; dum tamen utrumque dicunt, neutrumque eorum ulli omnino creature, nisi Domino Patri, Creatori uisibilium omnium et inuisibilium, subiicere contendunt. At Simoniaci, minime contenti tanto Arianorum sacrilegio, omnipotentem Spiritum sanctum non tantum minorem Patre et Filio, seu subiectum soli Patri et Filio, sed etiam semetipsis inferiorem, atque sibimetipsis subditum, tanquam  quodlibet uenale et uile mancipium credunt, ut, uelit nolit, obediat uoluntatibus et uocibus eorum, atque funiculis pecunie attractus aut uelut aureis eorum catenis alligatus, plenitudine sue sanctificationis, et gratie sacrilegis ipsorum officiis, et exsecrandis consecrationibus administret, eorumque uenalitati seu operationi cooperetur. Quod ut ad momentum estimare, intolerabilis est et forte irremissibilis blasphemie, quia in Spiritum est peccare aut certe uerbum in eum dicere. Qua sola estimatione Simon ille, secte eorum primus auctor et signifer a quo et ipsi agnominantur, irrecuperabiliter damnatus est. Qui utique quoquo modo posset excusari uel religionis nouitate, uel ignorantia sub tanta Spiritus sancti euidentia, qua scilicet delectatus aut obstupefactus, tanquam  adhuc rudis in baptismo, et nouitius in fidei notitia, repente uel ut strenuus et impatiens morarum discipulus, tam inestimabile donum scientie ab efficacibus magistris estimauit etiam cum summa pecunie expetendum sibi et accipiendum. Sed inexcusabilis exstitit beatis apostolis Petro et Ioanni, adeo ut ille mitissimus Petrus, et Bar Ione, idem filius columbe simplicissimus, et innocentissimus nulla mansuetudine reseruata, nulla, ut rudibus assolet fieri, modesta increpatione premissa, nulla satisfactione requisita, nulla emendatione exspectata, nulla admonitione ut deinceps tale quid attentare caueret adhibita, in miserrimum illum tanto zelo exarsit, tanta asperitate infremuit ut non seruato  iudicii ordine, prius data sententia irreuocabili reum anathemate feriret dicens: »Pecunia tua tecum sit in perditionem ;« deinde omnem causam tante, et tam repentine damnationis innotesceret subiungens: »Quoniam donum Dei existimasti pecunia possideri .« Mox qualemcunque spiritualis gratie portionem existimationi eius denegans dicit: »Non est tibi pars neque sors sermone isto ,« scilicet in dono isto. Ac demum sic eius nequitiam et cordis prauitatem exsecratus, uehementer redarguit: »Cor enim tuum non est rectum coram Domino; in felle enim amaritudinis, et obligatione iniquitatis uideo te esse .« Tandemque ad penitentiam prouocatum, incertum et dubium ex tanta blasphemie  remissione effecit, dicens: »Penitentiam itaque age ab hac nequitia tua, et roga Dominum, si forte remittatur tibi hec cogitatio cordis tui .« In qua utique B. Petri ultima in Simonem sententia, nichil nisi cogitatio cordis redarguitur, sicut et in prima existimatio tantum condemnatur.



CAPUT Iu.

Itaque luce clarius est omnibus sacri capitis, Petrum, nimie patientie et rusticane simplicitatis uirum, nequaquam suo instinctu et humana passione seu perturbatione commotum, tam repentinam tamque districtam dictasse sententiam, sed ipsum Spiritum sanctum in Petro quasi in templo suo habitantem tantam non tulisse iniuriam, blasphemiam  et contumeliam, penitusque indignatum, cuius iam ire nemo resistere potest, atque, ut in Genesi metaphoricos legitur, tactum dolore cordis intrinsecus , et precauentem in futuro animaduersione detestabili et terribili contra auaritiam Magi, et sectatorum eius impudentem et sua querentem presumptionem, uenerabilis Petri defendisse, et uindicasse gratie sue libertatem, quia putabatur pecunia posse redigi in seruitutem. Porro uesanus ille, tanto tonitru fulmineque uerborum perterrefactus, apostolorum intercessione a se tantam Dei indignationem amoueri quesiuit, dicens: »Rogate uos Dominum pro me, ut nichil ueniat super me eorum que dixistis .« Quod tamen nullum super hoc ab eis meruit, nec tunc nec postea  responsum, ut, posteri discerent quam enorme incurrisset precipitium, cui nec ipsi sancti apostoli presumpserunt porrigere sue intercessionis manum, iustius arbitrati eum a sua communione abscissum irreuocabilem ire Domini relinquendum, quia inexpiabile animaduertebant eius piaculum. Quod si, ut Chrysostomus ait, »ruina precedentium admonitio debet esse sequentium,« considerare debemus secundum quod idem doctor subiungit, quia »si frequenter ceciderimus in ipsam, magis ueniam merentur illi qui primi ceciderunt quam nos qui secundi.« Unde, rogo, tandem expergiscantur Simoniaci, et eorum intimi cubicularii atque fidi pedissequi, ut, uidentes quantam ruinam incurrerit, ad quantumcunque precipitium deuolutus sit auctor  ipsorum primus recogitent, et uel sero agnoscant ubi iaceant, et quod iam non secundi ab ipso, sed multo plusquam millesimi in Ecclesia subsistant, credere ausi se per pecuniam sacerdotes uel aliud quodlibet ecclesiastici ordinis posse fieri, aut promereri, seu dare alicui gratis uel pretio; quod constat ipsos nullo modo potuisse per pecuniam adipisci, protestante principe apostolorum principi ipsorum Simoni: »Non est pars tibi, neque sors in sermone isto .« In qua utique presumptione uenialior est error Magi, qui tantum estimauit donum Domini pecunia posse possideri, quam istorum qui crepunt et confidunt, insuper et dicunt se illud nichilominus pecunia accepisse possidere, et cuilibet dare. Nam si hoc non crederent  episcopos se per pecuniam non potuisse fieri, nobiscum et ipsi predicarent, et officium non suum usurpare cessarent, perditionisque sue damnationem potius quam aliquam episcopalis ministerii ordinationem, seu consecrationem aliis non communicarent. Si autem credunt, manifeste heretici sunt, peiores illo qui hoc prius existimauit uel cogitauit tantum. Si uero non credunt, cur officium alienum presumunt, et quod sibi non habent nec in ministerio concedere se aliis non posse, cur non recognoscunt?

Et in hoc quoque manifeste heretici sunt et desperant, aut certe in spe blasphemias quotidianas prime sue in Spiritum sanctum blasphemie maledicti adiungunt, peiores illo suo magistro qui, post repulsionem suam, nec se accepisse uel habere  donum Domini, sanctum uidelicet Spiritum, credidit, nec cuiquam manus propter hoc imposuit, cum ille hanc tantum potestatem quesiuisset ab apostolis, ut cuicunque manus imponeret, acciperet Spiritum sanctum. Malus ille, quia ad hoc obtulit pecuniam; peiores isti, quia non solum offerunt, sed etiam pertinaciter conferunt. Malus ille, quia, nondum a conuersione sua dimidio anno expleto, in hoc sacrilegium semel euasit; quanto peiores isti, quia, ab utero carnalis matris, fide Christi suscepta; a pueritia usque ad senium nichil aliud cogitare aut agere appetunt? Sceleratus ille, quia nec correptus aut admonitus penitendo resipuit; multo sceleratiores isti, quia incorrigibiles et impenitentes  effecti, nullaque increpatione uel admonitione compuncti, alienum officium uel locum, quem sibi presumpserunt non relinquunt, nec iugi se penitentie subducunt, si forte remittatur eis aliquando quod secum multos perdiderunt, atque damnationis sue contagio Ecclesiam Christi infecerunt. Nequam ille, quia, uix dum anno altero a passione Domini incepto, huiusmodi aggressus est facinus, nullius propter hoc reprobati exemplo deterritus; multo tamen nequiores isti, quia post mille et amplius a condemnatione, et reprobatione ipsius Magi annos, exemplis innumerabilium damnatorum quasi audaciores effecti, non desinunt tantum crimen aggredi, et plus ipso magistro suo in ea culpa perseuerando transgredi contraque manifestam. ueritatis,  que Christus est, sententiam credentes, docentes et facientes, Spiritum sanctum non gratis se accepisse, aut dare confidunt, ipsa ueritate protestante, »Gratis accepistis, gratis date .« Hinc ergo patet quia nequaquam Spiritum ueritatis accipiunt qui non gratis accipere querunt. Quid ergo tandem accipiunt? spiritum utique mendacii, quem sine dubio dant siue non gratis siue gratis cuique manus imponunt; neque enim aliud quam quod acceperunt dare possunt, quia neque de tribulis ficus, neque de rubo uindemiatur aliquando uua. Denique gratia, nisi gratis accipiatur, gratia non est, nec dici recte potest. Simoniaci autem non gratis accipiunt quod accipiunt. Igitur gratiam que maxime in ecclesiasticis ordinibus operatur non accipiunt, si autem non  accipiunt, nec habent; si non habent, nec gratis; neque non gratis cuiquam dare possunt quod non habent. Quid ergo dant? profecto quod habent. Quid autem habent? spiritum utique mendacii. Quomodo hoc probamus? Quia si Spiritus ueritatis, testante ipsa ueritate de qua procedit, gratis accipitur, qui non gratis accipitur procul dubio spiritus mendacii esse conuincitur.



CAPUT u.

Sed hinc iam ad discussionem propositi capituli reuertamur, et beatum Leonem, illic pseudepiscopos commemorantem, non contra Simoniacos seu quoscunque alios hereticos, sed contra quosdam catholicos eum illius modi regulas prefixisse demonstremus. Et de Simoniacis quidem, seu aliis  quibuscunque hereticis non eum ibi locutum sufficienter est superius demonstratum, nunc autem quod de pseudepiscopis, tamen catholicis, loquatur est demonstrandum. Quincunque consecratur episcopus secundum decretales sanctorum regulas, prius est a clero eligendus, deinde a plebe expetendus, tandemque a comprouincialibus episcopis cum metropolitani iudicio consecrandus. Neque enim aliter certus et fundatus, uel uerus episcopus dici uel haberi poterit, nisi certum clerum et populum quibus presit habuerit, et a comprouincialibus suis auctoritate metropolitani, ad quem uice apostolice sedis cura ipsius prouincie pertinet consecrandus fuerit; nec certus, nec fundatus, nec  uerus, sed pseudepiscopus dicendus est et habendus, nec inter canonice plantatos uel factos episcopos computandus; quia, cum episcopus dicatur superintendens, aut superinspiciens, cui clero aut cui populo hic talis superintendit, qui nullius cleri, nulliusque populi quibus superintendat electionem habuit, insuper et metropolitani atque comprouincialium auctoritate caruit? Quod autem in proposito subsequitur capitulo: »Unde cum sepe questio de male accepto honore nascatur, quis ambigat nequaquam istis tribuendum quod docetur non fuisse collatum,« ita est intelligendum, honorem quidem episcopalem, scilicet consecrationem, acceptum, sed male, non quia per pecuniam uel a Simoniacis, taliter enim nulla preuenire posset aut haberi consecratio,  sicut supra satis ostenditur, sed quia sine clero et plebe, et metropolitani auctoritate, et idcirco non esse dubitandum huiusmodi episcopos indignos, quibus tribuatur quod docetur non fuisse dum consecrarentur collatum, certa scilicet propriaque parochia, et certos propriosque clericos ordinandi auctoritas, aut quemadmodum de presbyteris sino nomine titulorum ordinatis in Africano concilio legitur, nusquam ministrent aut ordinent, ad iniuriam eorum qui tales non canonice ordinauere. Ubi tamen et in quibus, et per quos, et qualiter ordinatio talium possit stare, in ipso capitulo subiungens curauit demonstrare. Si qui autem clerici ab istis pseudepiscopis in Ecclesiis ordinati sunt, que ad proprios episcopos pertinebant, et ordinatio eorum  consueto iudicio presidentium facta est, potest rata haberi, ita ut ipsis Ecclesiis perseuerent. Aliter autem uana habenda est ordinatio, que nec loco fundata est nec auctoritate munita. Patet ergo quia, si clericos quorumcunque episcoporum proprias Ecclesias habentium, iudicio eorum et consensu ordinauerint, rata ordinatio haberi possit, ita ut permaneant clerici ab eis ordinati in suorum episcoporum Ecclesiis, quia istis non sunt quas dent a se ordinati. Ita enim consecratio eorum hactenus instabilis munitur auctoritate ceterorum episcoporum, fundatur loco, in Ecclesiis scilicet eorum.



CAPUT uI.

Hinc ne quis peruerse contendat huiusmodi pseudepiscopos non posse aliquando ratas facere ordinationes,  quomodo nec Simoniacos seu quoslibet alios hereticos; aut certe Simoniacos seu quoslibet alios hereticos ratas ordinationes facere posse, quomodo et istos; atque uno modo habendos istos et illos, ut puta, quoniam pseudepiscopi dicuntur isti sicuti et illi, scilicet falsi episcopi, animaduertat, quisquis ille est, falsum non semper uniformiter dici, sed aliquando ex parte, aliquando ex toto, quod hoc quotidiano facillime comprobatur exemplo. Dicitur equidem nummus falsus, qui tamen aliter se habet uisus a uigilantibus, aliter a dormientibus. Nam illi, aut in caragmate, aut in materie, aut certe tantum in pondere fallit, iste autem in cunctis, quia nec exstitit, nec existit, nec  existet, sed ex toto se falsum est, et nichil. Unum quidem etsi humana presumptio maximo aut minimo sui tenore fraudat, tamen uel parum aut plurimum eidem dat. Alterum diabolica illusio totius probitatis uacuum fingit, nilque illi preter solam deceptionem attribuit. Iure ergo ex catholicis pseudepiscopus falso quidem nummo comparatur; sed quem humana ars, etsi in aliquibus imperfectum, in aliquibus tamen perfectum format. Porro ex hereticis pseudepiscopus falso itidem nummo iure assimilatur sed quem diabolica ars in se toto nichil existentem, in sola tamen illusione perfectum format. At noster nummus, quamuis falsus, alicuius tamen pretii erit, quantecunque falsitatis fuerit. Nam si reprobatur ex pondere, probabitur ex materie,  et ex caragmate; aut si non ex duobus simul, ex uno tamen horum trium aliquo modo approbabitur. Ita et noster pseudepiscopus quantumcunque minus iustitie in se habeat, tamen probatur apud Deum et homines sane mentis, aut ex fidei uel uite sue sinceritate, aut ex sola consecratione, quamuis reprobetur ex electione stertentium. At falsus nummus, quantecunque perfectionis appareat, nil est, nullius est pretii aut momenti in quamlibet partem sui exstat; quem uel credere nummum esse, fuisse, uel fore, perniciosum est mendacium. Ita et hereticorum pseudepiscopus, quantecunque continentie, uel sanctitatis, si dici debet, uideatur, apud Deum tamen et homines peruigilis cordis nichil computatur, quia quidquid sine fide est, peccatum est.  Quem quod hactenus credere episcopum non tantummodo peccatum, sed immane quoque est sacrilegium, hinc ad nostre assertionis affirmationem, libet huic opusculo aliquorum inserere commemorationem, qui nec a clero fuere electi, nec a plebibus expetiti, nec metropolitani iudicio a comprouincialibus episcopis consecrati, et tamen ex sola consecratione tante auctoritatis, sanctitatis, et utilitatis inuenti sunt in Ecclesia Christi ut nemo nisi sacrilegus presumat eos pseudepiscopos in aliquo profiteri. Et primo quidem beatissimos apostolos uniuersalis Ecclesie fundatores et principes in hoc commemoremus, nisi iustissimum arbitraremur leges et naturas necessario tacere, ubi benedictionem, gratiam et gloriam dedit legislator et naturarum  Dominus.

Unde tanta taliumque ordinationum debita cum reuerentia salutata pretermittentes, nec non et illa quam ipsi beati apostoli exemplo Domini et magistri sui Asiam, Europam, et Africam episcopis huiusmodi illustrarunt, maximeque Petrus, qui suam Italiam, et cunctas Gallias directis predicatoribus taliter a se ordinatis post Christum currere fecit, ex posteris eorum longo post tempore duos tantum commemorandos arbitramur, qui iam promulgatis inde sacris canonibus taliter ordinati noscuntur, sicut in Historia Tripartita legitur. Perigenes in Petris ordinatur episcopus, et quoniam ciues eum suscipere noluerunt, Romane ciuitatis episcopus iussit eum inthronizari in Corintho metropoli, defuncto  eius episcopo, eique, donec aduixit, Ecclesie prefuit. Sisinnius quoque Constantinopolitanus antistes Proclum in Cituco consecrauit, qui antequam proficisceretur Cizicum, ciues procedentes Dalmatium monachum episcopum sibimet ordinarunt. Mansit ergo Proclus non habens Ecclesiam propriam, qui tamen in doctrina Ecclesiarum Constantinopoleos ualde florebat; postea in Constantinopolitana sede inthronizatus. Apparet ergo neutrum a clero uel populo fuisse electum, quos non receptos est manifestum. Superius etiam eadem Historia mentionem faciens secundi uniuersalis concilii, scilicet Constantinopolitani, dicit: Firmauerunt rursus Patres Nicenam fidem et patriarchas constituerunt, distribuentes prouincias,  ut episcopi uniuscuiusque diecesis ad Ecclesias non irent extraneas. Hoc enim primitus propter persecutionis tempus indifferenter agebatur, siquidem pro taliter ordinatis talem regulam alia synodus proposuit: »Si quis episcopus ordinatus ad parochiam, in qua ordinatus est, minime proficiscitur, non sua culpa, sed, siue populo respuente, aut propter aliquamlibet aliam causam, non necessitate factam, hunc honorem ministerioque participari tantum, nec eum misceri rebus Ecclesie, in qua collectam celebrat Ecclesie, sed sustinere quod prouincie synodus suo iudicio terminauerit.« Hinc ergo perpendatur nostros catholicos olim et postea sine tribus illis capitulis consecrationem ratam obtinuisse; hereticos uero omnes, et nominatim Simoniacos,  nullam omnino nec tunc, nec postea, etiamsi illis tria illa adsint capitula, uidelicet electio cleri, expostulatio populi, iudiciumque metropolitani, quia infidelibus nichil munditie uel gratie potest adherere, donec corda eorum fide mundentur. Hec tamen dicendo, ita sanctorum Patrum nostrorum ordinationem ueneramur, ex necessitate temporis et eorum maxima auctoritate, ut posteris nostris et nobis ipsis per omnia contestemur ecclesiasticas regulas obseruatum iri, quia antiquos excusat necessitas et sua libertas; modernos autem accusat sola sua uoluntas et temeritas.



CAPUT uII.

CORRUPTOR. Audistis etiam quia, sicut denuo quisquam baptizari non debet, ita nec denuo in eodem  ordine consecrari potest.

CORREPTOR. Quis dicit aut sentit denuo aliquem in eodem ordine consecrari posse? Absit nobis sic sapere! Inter alia equidem que super hoc a sanctis Patribus accepimus, etiam beati pape Gregorii capitulum propositum debita ueneratione suscepimus. Sicut enim ipse ibidem testatur, merito iudicatus est qui tale aliquid facere fuit ausus, uidelicet quia Probunt prius lapsum ab officio deposuit et penitentie supposuit; qua expleta, eumdem rursus in eodem ordine, quasi presbyter nunquam fuisset, consecrauit. Quod utique nullo modo fuit aut est agendum, sed si depositus quisque iniuste postea innocens reperiatur, sicut concilium Toletanum statuit, episcopo uirga et annulus, presbytero planeta  et orarium dantur, et sic, per ceteros ordines, ubicuique quod ablatum fuit, cum deponeretur. Inuentus autem in aliquo excessu leuiori, priuata penitentia satisfactio ita iniungitur ut tamen non deponantur, sed omnino eis ordo quem habent conseruetur, quemadmodum ipse beatus Gregorius in fine presentis capituli sensisse cognoscitur; quod hic subtraxisse comprobatur uafer ille et impurus, quia sensit euidenter obsistere suis cauillationibus. Si quis, inquiens, in leui forsitan culpa a sacerdotio uenit, penitentia indici debet, et tamen ordo seruari. Nam pro criminalibus iuste depositus, aut non, aut uix inuenitur quis licite restitutus. Quod si iniuste depositus, restituitur, quemadmodum ex concilio Toletano  supra dicitur; iuste autem depositus nusquam et nunquam licite restituitur. Inuentus autem in minus grauibus excessibus, non quidem deponitur, sed eidem suo ordine reseruato aliquandiu ab ipso suspenditur. Quis tandem denuo a catholicis consecratus arguitur? siquidem, exceptis irreprehensibilis uite clericis, amplius his tribus supradictis generibus in catholica non reperiuntur. Aut enim iuste depositi erunt, aut iniuste, aut certe non depositi; et si in leuioribus culpis inuenti iam quicunque plus his sunt, extra catholicam Ecclesiam procul dubio sunt. Sunt enim heretici aut episcopi, aut presbyteri, seu diaconi, uel cuiuscunque alterius gradus clerici dicti.

Unde se quoque nolente, Spinosulus  iste sue  peruerse intentionis initium, progressionem et finem, procedente disputatione, noscitur iam reuelare, et uelut implicitus ericius caput suum, et pedes caudamque, accedente aqua, cogitur explicare. Constat enim eum pertinaciter defendere ab hereticis et specialiter a Simoniacis ordinatos, quia in catholica, sicut in superioribus abunde monstratur, semel acceptus ordo non iteratur. Laborat quoque uariis, sed uanis argumentis astruere quod a Simoniacis ordinati sine penitentia et manus impositione debent in clero catholico haberi, et in eo permanere, ut puta quibus nichil desit in nulla gratia. Nos uero sufficientibus sanctorum Patrum superius comprobauimus testimoniis Simoniacos hereticos peiores esse pessimis Arianis. Et si adhuc dubitatur an  Simoniaci sint habendi heretici, reuoluantur catholicorum Patrum de diuersis heresibus libri, SS. Epiphanii, Philastrii, Augustini, ceterorumque qui inde sunt scribere conati, et in omnibus deprehenduntur Simoniaci, qui et Simoniaci in Catalogo hereseon primum, quorum auctor Simon, si damnari ut manifestus hereticus meruit, quia estimauit uel cogitauit Spiritum sanctum pecunia se posse mercatum iri, et quibus uellet largiri; uideant ipsi quid mereantur quia certissime credunt se episcopos, pecunia intercedente, posse uel potuisse fieri, et consecrationes uel ordinationes ecclesiasticas cuiquam impertiri. Nisi enim hoc se posse crederent, a tanta presumptione se suspenderent. Ex qua certe  sua estimatione, si Simon ille pessimis Arianis peior euidenter predicatur, quoniam sibi Spiritum sanctum subiicere quesiuit, Simoniaci eius, quoniam omnino tantum nefas credunt, quibus iam peiores erunt? Neque enim peiores Arianis in hereseon Catalogo dignoscuntur. Palam ergo Simoniacos, sicut tempore ita et errore, reliquis hereticis priores esse. uerum, ne supra modum pregrauari se a nobis causent, pares eos Arianis tandem concedimus, quamuis auctorem eorum Simonem Arianis peruersiorem premonstrauerimus quo utique peruersiores  isti eius discipuli probantur. Qua certe parilitate concussa, necesse erit Simoniacos cum sibi paribus Arianis parem etiam contra se a catholicis exspectare sententiam. Itaque iam non nostris, sed antiquissimorum, et per omnia catholicorum et orthodoxorum Patrum impetantur spiculis et obruantur sententiis, ut, secundum Salomonis elogia, qui se diuites affectant, nichil se, nisi extremam inopiam, habere ; uel sero erubescant, siue, iuxta Dei atque Patris eius attestationem, ubi euigilauerint a somno suo omnes uiri diuitiarum, nichil in manibus suis, id est ordinationibus inueniatur . Primo tamen hic calumnie eorum summa suffigatur, ac deinde euidentibus Patrum fulminibus confodiatur.



CAPUT uIII.


CORRUPTOR. Unde supra in canonibus apostolorum, quos sanctus Isidorus recipiendos esse confirmat: »Si quis episcopus, aut presbyter, aut diaconus secundam manus impositionem acceperit ab aliquo, deponatur, et ipse qui eum ordinare tentauerit. Nam eos qui ab eiusmodi baptizati fuerint, uel ordinati, neque fideles, neque clericos esse possibile est.«

CORREPTOR. Cum dicit, unde supra, patet quod precedens caput sancti Gregorii supposito capitulo apostolorum ideo coniungat ut nil differre catholicorum et hereticorum ordinationem astruat, dum, quod S. Gregorius super catholicorum ordinationem specialiter protestatur, iste ad hereticorum partem  generaliter transferre conatur, quasi apostoli uetuerint ab hereticis, ut dicitur, ordinatos secundam manus impositionem a catholicis accipere. Hinc, ex apostolorum canonibus sola capitula L  , non tantum auctoritate beati Isidori quantam sanctissimi pape Clementis et plurimorum successorum eius, nouimus debere recipi; sed, sicut ex authenticis et antiquis exemplaribus poterit probari, presens capitulum constat istic proprio sensu et integritate circa sui finem fraudari et priuari, et alienum figmentum eidem appositum sub specie ueri. Nam in antiquioribus et ueracioribus canonibus ita inuenitur: »Si quis secundam manus impositionem acceperit, deiiciatur ipse, et qui eum reordinare tentauerit,  nisi forte eum ab hereticis ordinatum comprobauerit.« Porro quod caupo ille nequissimus, subtracto uino Sorec, admiscuit ex cisterne dissipate aquis, ut propinaret a se deceptis, dicendo ab eiusmodi baptizatos, uel ordinatos, non posse neque fideles neque clericos esse, nec in isto sanctorum apostolorum, nec in aliquo catholicorum Patrum inuenitur canone. In qua sua fraudulenta presumptione, uel profane uocis nouitate, solo clarius innotescit quam sit recipiendus, uel audiendus, in precedenti aut subsequenti sua disputatione. Manifeste  enim impugnat, et, quantum in se est, cassat et euacuare contendit sanctam Nicenam synodum, que etiam capitulum, quod nobis phreneticus ille putauit ad defensionem sui in subsequentibus obiiciendum, continet; in quo Cathari, scilicet uiciniores catholice fidei heretici, si quando ad catholicam ueniunt, manus impositionem accipere, sicque in catholico clero permanere censentur. Neque enim putandum est sanctos Patres id statuisse de Nouationorum laicis, qui nullam manus impositionem pro adipiscendis ordinibus acceperunt; sed de illorum clericis, quibus a sue secte prepositis manus imposita fuit, ut ad quodlibet ministerium promouerentur altaris. Quibus ad catholicam uenientibus cum a catholicis sacerdotibus manus imponitur, nonne secundam  manus impositionem accipere noscuntur? Quam ideo a catholicis accipiunt, quia ab hereticis ordinati comprobantur, ut in supra dicto canone apostolorum secundam antiquam ueritatem legitur, quam hic mendosus emendator subtrahere non ueritus, etiam sancto Niceno concilio publicas iniurias irrogasse deprehenditur. Quin etiam illa eius conclusio consideretur, in qua diffiniuit ab eiusmodi baptizatos, uel ordinatos nec fideles nec clericos esse posse. Quod si ita est, ut de ceteris interim taceatur, constat Nouatianos hereticos ad catholicam transeuntes, quasi a facie leonis fugere, sed ursum eis occurrere, dum, per impositionem manus catholici sacerdotis, hoc eis ad perniciem confertur, ne deinceps ipsi, uel ab eis baptizati aut ordinati, possint  fideles aut clerici haberi. Sane hoc pacto tolerabilius illis fuerat sic permanere quam ad catholicam accedere, et inibi manus impositionem, post illam quam a suis acceperant, accipere. Duplici namque contritione contriti probantur quorum baptisma uel clericatus nil iam esse posse predicatur. Sed absit a nobis hoc uel leuiter estimare! Alioquin et Nicena synodus conuincitur errorem non amputasse, sed propagasse; sanctique Patres, auctoritatem eius secuti, quibuscunque hereticis ad catholicam eorum transeuntibus manus imposuere, ex malis peiores hic et in futuro effecere.

Hinc ergo calumniator ille, si cecus utrobique non est, iam euidenter recognoscere potest nec laicos  hereticorum ad communionem, nec clericos ad clerum in catholica debere suscipi sine impositione manus catholici sacerdotis post illam quam a suis accepisse sciuntur. Etenim, si laici fuerint, per manus impositionem et chrismatis unctionem in fide confirmantur; si clerici, nichilominus per manus impositionem permanent in ordine, quem hactenus habuisse uidebantur. Unde liquet secundam manus impositionem authenticam esse et pernecessariam, si tamen a catholicis post hereticos, non autem post catholicos fiat. Que tamen manus impositio, si prudenter aduertitur, nequaquam secunda aut altera recte sed rite dicitur. Nam beatus papa Innocentius omnium hereticorum manus impositionem esse prauam protestatur, rectam autem catholicorum.  Si ergo hereticorum manus impositio praua est, catholicorum autem recta, patet illam prauam ex quadam recte omnino uana similitudine abusiue dici secundam, cum nulla substantialiter seu accidentaliter ad inuicem habeant connumerationem. Nam, si hec que abusiue dicitur secunda, nichilominus praua uel prauior esset, non iam abusiue, sed uere diceretur secunda. Nunc uero, cum sit illo praua, ista autem recta, constat in duabus rebus, sibi omnino contrariis et dissimilibus, non debere dici primam et secundam, sed unam illam, unam et istam. Identidem sentiendum et de ordinationibus, siue, ut obtrectatores contendunt, de reordinationibus. Denique si hereticus post hereticum alicui manus imponat, praua uel prauior est reordinatio,  et ideo nec ordinatio, sed unica purgatio; quam si catholicus post catholicum iterare  presumit, rectum sine ambiguitate prauo confundit; et ideo non dicendus est reordinasse, sed se et alium a recto ad prauum seduxisse uel attraxisse. Propter quod premisso apostolorum capitulo iudicandi sunt ambo, scilicet deponendi, quia catholicam ordinationem iterandam putantes, par periculum incurrerunt. Hec cum ita sint, solis Simoniacis prefata Patrum regula in nullo putatur esse necessaria, quasi ipsi aut non computandi sint heretici; aut certe eiusmodi, quibus a catholica nil gratie spiritualis possit conferri, utputa quibus plenitudo sancti Spiritus ad uotum, siue gratis, siue non gratis eam largiri uelint, famulatur uel obsequitur.



CAPUT IX.


uerum quia a catholicis aduersus hereticos clamatur, cum utrique se profiteantur catholicos, et alterutros uel inuicem se dicant hereticos, ita ut, in huius plagose Aegypti palpabilibus hoc nostro tempore tenebris, non facile perspici possit quis cuius spiritus sit, pretermissis omnibus his de quibus impresentiarum dubitari potest, catholici an heretici habendi sint, ad duos tantum ex antiquissimis retorqueatur stylus, quos certos et diffamatos hereticos, et a sanctis Patribus concordi sententia damnatos ab initio fuisse ambigit nullus. Et priorem quidem sancti apostoli, alterum uero detexerunt et damnauerunt omni mundo reuerendi Patres Nicene  synodi, et post eos quotquot fuere uel sunt catholice fidei. Decimus autem Simonem Magum cum suis Simonianis, et Arium Alexandrinum presbyterum cum suis Arianis: quorum prior quamuis a sanctis Patribus reputetur peior, tamen quia pares in heresi utrosque esse supra concessimus, contra fusile scutum et armaturam perfidi et rediuiui Simonis uibremus et controqueamus iacula sanctorum Patrum, quibus impugnata et expugnata fuit artificiosa armatura uesani Arii, nec iam usquam comparentis. Et primo quidem prolatis catholicorum Patrum testimoniis atque regulis ostendatur, Arianorum et aliorum hereticorum baptisma quanti habuerint, uel quid esse senserint. Itaque, in sanctorum Patrum apostolorum canonibus, quos hic  noster contradictor auctoritate sancti Isidori recipiendos esse superius dixit, et nos, potius auctoritate beati pape Clementis plurimorumque successorum, illius capitula, hec duo sine dubio reperiuntur.

 »Episcopum aut presbyterum hereticorum suscipientem baptisma damnari precipimus. Que enim conuentio Christi ad Belial, aut que pars fideli cum infideli?« 

Sequitur alterum eiusmodi:

 »Episcopus aut presbyter, si eum, qui secundum ueritatem baptismum habuerit, rebaptizare presumpserit, aut si pollutum ab impiis hereticis non baptizauerit, deponatur tanquam deridens crucem Domini, nec ueros sacerdotes a falsis sacerdotibus  omnino discernens.«

Que utique regula, quia multa sui subtilitate offendebat plurimos et scandalizabat, ab apostolorum successoribus est remota, et quodam temperamento circumlita, ut baptisma, id est aque intinctionem, sub inuocatione Trinitatis permitterent esse ratam, decernerentque nullomodo iterandam, si constiterit in nomine eiusdem sancte Trinitatis peractam. Quo certe permittendi uerbo usus est et beatissimus Leo, »hereticorum baptisma, inquiens, ratum esse permittimus.« Sed et gloriosus martyr et pontifex Cyprianus quid de hereticorum baptismate senserit, ex concilio ipsius euidenter cognosci poterit. Eadem enim contra illud cum suis cepiscopis sanxit quod et prefati canones apostolici.  Sed preualuit posterior regula, quia et plures reuocabat, et disceptationes sequentium remouebat, et indocti uulgi animositatem reprimebat. Porro quod permittitur, quamuis sit licitum, non tamen usquequaque censetur bonum, sicut beatus Ioannes Chrysostomus, de huius uerbi proprietate in expositione super Mattheum latius disserens, ait: »uidit itaque Iudeos Moyses propter delectationem carnalem circa studia sacrificiorum esse deditos, et si mandasset eis recedere a sacrificiis, non fuerat audiendus, quia annosa passio medicamento momentaneo non curatur; iussit eis sacrificare quidem, sed non iam demonibus, sicut in Aegypto, sed Deo uiuo. Dimidium mali permisit, ne totum perderet  bonum. Hac ratione permisit illis etiam dare libellum repudii, quia melius iudicauit permittente lege matrimonii solui quam odio compellente homicidium fieri. Permisit eis malum facere, ne facerent peiora. Ergo hoc permittendo, non eis Dei iustitiam demonstrauit, sed cum peccato abstulit culpam peccandi, ut, quasi secundum legem agentibus, eis peccatum suum non uideatur esse peccatum, ut puta si quis habet seruum qui furatur et inebriat se, considerans dominus quia si utrumque insimul mandauerit obseruare, nichil proficit, mandat illi ut bibat quidem quantum uult, sed publice bibat, ut paulatim discat obaudire preceptis. Sic permissum est et repudium, malum quidem, tamen licitum. Hac ratione et apostoli preceperunt secundas adire nuptias propter  incontinentiam hominum. Nam secundam quidem accipere secundum preceptum Apostoli licitum est; secundum autem ueritatis rationem, uere fornicatio est. Sed, cum permittente Deo publice et licenter committitur, fit honesta fornicatio, propterea bene dixit Dominus, quia Moyses hoc permisit, non precepit. Aliud est enim precipere, aliud permittere. Quod enim precipimus uolumus: quod autem permittimus nolentes precipimus, quia malas hominum uoluntates ad plenum prohibere non possumus.« Huc usque Chrysostomus. Cuius egregii uiri efficax allegatio, cum plurimis et maximis auctoribus et doctoribus, tam etiam hoc iam trito prouerbio suffulcitur: Permittit Deus fieri quod non uult.



CAPUT X.


uerum in subsequentibus euidentius apparebit quante imperfectionis hereticorum baptismus sit. Beatus papa Syricius  Tarraconensi episcopo inquirenti sic super baptismo respondit. »Prima pagine tue fronte signasti baptizatos ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare uelle, quod non licet cum hoc fieri et Apostolus uetet et canones contradicant, et, post cassatum Ariminiense concilium, missa ad prouincias a uenerande memorie predecessore meo Liberio generalia decreta prohibeant. Quos nos cum Nouatianis aliisque hereticis, sicut est in synodum constitutum, per inuocationem solam septiformis Spiritus, episcopalis  manus impositione catholicorum conuentui sociamus. Quod etiam totus Oriens Occidensque custodit. A quo tramite uos quoque posthac minime conuenit deuiare, si non uultis a nostro collegio synodali sententia separari.« In quo denique decretali capitulo aperte innuitur non uniformem, sed biformem regulam super susceptionem uenientium ab hereticis catholicos a tempore apostolorum usque Liberium papam retinuisse, eumdemque post cassatum Ariminense concilium generali decreto primitus prohibuisse ne ab Arianis baptizati rebaptizarentur a catholicis, sed per episcopalis manus impositionem catholicorum conuentui sociarentur, sed quante imperfectionis in catholica habeantur ab hereticis  baptizati, beatissimus papa Innocentius prolata sancte Romane Ecclesie antiqua, et authentica regula liquido ostendit dicens:

 »Nostre lex est Ecclesie uenientibus ab hereticis qui tamen illic baptizati sunt, per manus impositionem laicam tantum tribuere communionem, nec ex his aliquam in clericatus honorem uel exiguum subrogare.« Ex qua regula patet quid sancti Patres de baptizatis ab hereticis sentiant, quos non dico ad aliquem sacri altaris gradum, sed nec ad solum clericatus honorem promoueri consentiunt, exceptis, ut supra dictum est, Catharis. Quid etiam clarissimus doctor fidei Leo de baptismo hereticorum senserit, quamuis superius copiose expositum sit, eius tamen capitulum  super hoc denuo hic inserere minime nos piguit.

 »Hi, qui baptismum ab hereticis acceperunt cum baptizati ante non fuissent, sola sancti Spiritus inuocatione per impositionem manuum confirmandi sunt, quia formam tantum baptismi sine sanctificationis uirtute sumpserunt. Et hanc regulam, ut scitis, seruandam in omnibus Ecclesiis predicamus, lauacrum semel initum nulla iteratione uioletur, dicente Apostolo: »Unus Deus, una fides, unum baptisma .« Cuius ablutio nulla iteratione temeranda est, sed ut diximus, sola sanctificatio sancti Spiritus inuocanda est, ut quod ab hereticis nemo accipit, a catholicis sacerdotibus consequatur.« Unde supra idem doctor  : »Sunt qui non se baptizatos nesciunt, sed cuius fidei fuerint qui eos baptizauerunt se nescire profitentur, unde quoniam quolibet modo formam baptismatis acceperunt, baptizandi non sunt, sed per manus impositionem inuocata uirtute Spiritus sancti, quam ab hereticis accipere non potuerunt, catholicis copulandi sunt.« Beatus quoque Eusebius , ante Melchiadem et Syluestrum Romanam Ecclesiam gubernans, de suscipiendis hereticis ita Gallicanos episcopos instruxit: »Quod significastis quid de conuersis hereticis fieri debuisset, scitote nos eos qui in sancte Trinitatis fide baptizati sunt per impositionem manus suscipere.« Item, unde supra, Campanie et Tuscie episcopis : »Hereticos  omnes, quicunque ad gratiam Dei conuertuntur, et in sancte Trinitatis nomine credentes baptizati sunt, Romane Ecclesie tenentes regulam, per manus impositionem reconciliari precipimus.« Manus impositionis sacramentum magna ueneratione tenendum est. Que ab aliis perfici non potest, nisi a summis sacerdotibus, nec tempore apostolorum ab aliis quam ab ipsis apostolis legitur aut scitur peracta esse, neque ab aliis, sicut iam dictum est, quam ab illis qui eorum locum tenent, unquam perfici potest, aut fieri debet. Nam si aliter presumptum fuerit, irritum habeatur, et uacuum, nec inter ecclesiastica unquam reputabitur sacramenta. Unde supra, ex concilio Arelatensi cuius auctor B. papa Syluester  fuisse dicitur : »Si ad Ecclesiam aliquis ab heresi uenerit, interrogent eum de symbolo, et si uiderint eum in Patre, et Filio, et Spiritu sancto esse baptizatum, manus ei imponatur; tantum ut accipiat Spiritum sanctum.« His ergo et aliis huiusmodi sanctorum Patrum quampluribus testimoniis, manifeste instruimur catholice fidei fundatores et predicatores quanti habuerint hereticorum baptisma, manus quoque eorum impositionem, que utraque sine chrismate non fuerunt. Nempe ex eis ad catholicam uenientes, et manus impositionem cum inuocatione sancti Spiritus accipiunt ab episcopis catholicis, et sacro chrismate perunguntur, quasi qui nichil horum hactenus habuerint.



CAPUT XI.


Preterea hinc, iam prolatis aliis sanctorum Patrum regulis, monstrare laborabimus quanti estimauerint, imo decreuerint hereticos habendos in qualibet actione sua uel conuersatione, quos peiores paganis et Iudeis iudicauere, sicut ex B. Ioannis Chrysostomi, super Mattheum expositione, docemur clarius luce. Ait enim: »Rex, cum uiderit in Ecclesia Christi non uestitum ueste nuptiali, id est fide uera, iubet ministros suos, id est malos spiritus seductionum, nam mala per malos spiritus reddit, qualis fuit spiritus erroris quem misit Deus ut seducat Achab, sicut scriptum est in tertio libro Regnorum, uel qualis est operatio erroris, quem dabit eis Deus, qui caritatem Dei non receperunt, ut credant mendacio.«  Et post pauca: Et apprehendentes eum per ipsa opera, per ipsa consilia eius, mittunt eos in tenebras exteriores, id est in errorem gentilium, Iudeorum, uel hereticorum. Et forsitan propinquiores sunt tenebre gentilium, exteriores autem Iudeorum, peius autem exteriores hereticorum, quoniam gentiles ueritatem spernunt quam non audierunt; Iudei autem quam non crediderunt, heretici autem quam audierunt et didicerunt. Ipsarum quoque hereticorum tenebrarum quedam sunt prope lucem ueritatis, alie autem longius a ueritate, et ideo nigriores, alie autem amplius longe, et ideo pressiores et exteriores, id est in hereses peruersissimas.« Ex qua Chrysostomi sententia conuincuntur heretici paganis et Iudeis peiores, quamuis  ex ipsis hereticis sint quidam ueritati, id est catholice fidei propinquiores, quidam longinquiores. Porro in quibus heretici a catholicis sint deuitandi, et uelut pagani aut Iudei procul habendi, et ex multis sanctorum Patrum docemur scriptis, et ex subiectis catholicorum conciliorum capitulis.

Ex concilio Laodicensi, cap. 6. »Non concedendum hereticis ingressus domus Dei in heresi permanentibus.«

Item, ex eodem concilio, cap. 9. »Non accedendum ad cemeteria uel que martyria dicuntur hereticorum catholicos orationis gratia, et petende curationis intrare, sed et qui ierint, si sunt fideles, incommunicabiles factos, ad penitentiam usque ad  aliquid temporis redigi. Penitentes autem eos et se errasse confessos suscipi oportere.«

Item, ex eodem, cap. 10. »Eos qui ad Ecclesiam pertinent indifferenter, filios proprios hereticorum nuptiis minime sociari debere. Cui capitulo concordans. Carthaginense concilium statuit  ut filii clericorum gentilibus, aut hereticis aut schismaticis, matrimonio non coniungantur, et ut episcopi, uel quicunque clerici in eos qui catholici Christiani non sunt, etiamsi consanguinei sint, per donationes rerum suarum nichil conferant.«

Item, ex concilio Laodicensi, cap. 40. »Non oportet cum omnibus miscere conuiuia, et uel filios, uel filias dare, sed magis accipere, si tamen profiteantur se Christianos futuros esse catholicos.«

 Item, ex eodem concilio, cap. 42. »Non oportet hereticorum benedictiones uel eulogias accipere, quoniam iste maledictiones magis sunt quam benedictiones.«

Item, ex eodem concilio, cap. 46. »Non oportet cum hereticis uel schismaticis orare.«

Item, ex eodem, cap. 47. »Non oportet a Iudeis uel hereticis feriatica que mittuntur accipere.«

Unde supra, in canone apostolorum. »Episcopus, presbyter, aut diaconus, qui cum hereticis orauerit, tantummodo communione priuetur. Si uero tanquam clericos hortatus fuerit eos agere, uel orare, damnetur.«

Unde supra, ex decretis Fabiani  pape. »Omnes qui rectam non docent doctrinam, uel rectam non  tenent fidem accusatores, neminem recte credentium accusare possunt, quia infamia sunt notati, et a sinu matris Ecclesie a publico mucrone usque ad rectam conuersionem et reuersionem eorum abscissi. Unde apostolica auctoritate cum omnibus eiusdem apostolice atque uniuersalis Ecclesie filiis statuentes sancimus ut omnes qui in catholica fide suspecti sunt, in accusatione recte credentium non suscipiantur, quia suspecti omnes semper sunt amouendi, et non recipiendi. Merito ergo reprobatur eorum accusatio, qui in recta fide suspecti sunt, nec eis omnino esse credendum.«

Item, ex decretis B. Dionysii pape et martyris.  »Crimina que episcopis impingi dicis per alios, non sinas ullo  modo fieri, nisi per ipsos qui crimina intendunt, si tamen ipsi digni et irreprehensibiles apparuerint, et actibus docuerint publicis, omni se carere suspicione et inimicitia, et irreprehensibilem fidem conuersationemque ducere. Nemini enim de se confesso credi potest super crimen alienum, quam eius, omnisque rei professio periculosa est, et admitti non debet.«

Ex decretis quoque Gaii pape Felici episcopo. »Primum quidem scias paganos et hereticos non posse Christianos accusare, aut uocem infamationis inferre.«

His et huiusmodi catholicorum Patrum decretis et sententiis euidenter agnoscitur hereticis domus Dei ingressus interdici, et ab omni catholicorum communione  eos remoueri, scilicet orationum, conuiuiorum, nuptiarum uel matrimoniorum, uel donationis rerum aut patrimoniorum, nec accusandi catholicos, uel testificandi contra eos licentiam concedi, quorum etiam cemeteria orandi causa intrare, uel eulogias, uel feriatica accipere, omnino uetantur catholici. Unde nemo ambigit hereticos per omnia a catholicis repudiandos, sicut aut certe plusquam Iudeos uel paganos, quia in istis adhuc est spes fidei, ut supra dictum est; in illis iam pugne de discordia.



CAPUT XII.

Sed etiam nunc attendamus quid sancti Patres  senserint de hereticorum ordinibus, aut potius ordinationibus.

Ex epistola B. Innocentii pape episcopis Macedonie.  »uentum est ad tertiam questionem, que pro sui difficultate longiorem exigit disputationem, cum nos dicamus ab hereticis ordinatos, uulneratum per illam manus impositionem habere caput, et ubi uulnus infixum est, medicina adhibenda est, ut sanitatem possit recipere. Que sanitas post uulnus secuta sine cicatrice esse non poterit, atque ubi penitentie remedium necessarium est illic ordinationis honorem locum habere non posse. Nam sicut legitur: »Quidquid tetigerit immundus, »immundum erit ,« quomodo id ei tribuetur, quod munditia ac puritas consueuit accipere?  sed econtra asseritur eum qui honorem amisit, honorem dare non posse, nec illum aliquid accepisse, quia nichil in dante erat quod ille posset accipere. Et uerum est certe quia quod non habuit, dare non potuit. Damnationem utique quam habuit per prauam manus impositionem dedit. Et qui particeps factus est damnato, quomodo habet honorem accipere inuenire non possum.«

Hinc iam a Simoniacis ordinati euigilent tandem, et tanto tonitru tantoque fulmine tam egregii inter egregios pontifices subito turbati et confusi, quid ab ordinatoribus suis acceperint saltem sero recognoscant, aut Simoniacos nec esse nec dici debere hereticos, si possunt uel audent, rationabiliter nos edoceant.

 Nempe ab hereticis ordinati per illam manus impositionem uulneratum habere docent caput, quia: »Quidquid tetigerit immundus, immundum erit« Constat ergo omnem hereticum immundum esse. Quidquid tangit procul dubio immundum fit, secundum dictum Domini in lege Moysi.

Neque enim ab immundo heretico potuit, aut poterit tribui quod munditia ac puritas accipere consueuit, cuius cor sincera fide constat non esse mundatum. Cui ergo nichil munditie ac puritatis potuit tribui, quid aliud poterit illi tribuere quecunque tetigerit, nisi immunditiam quam solam habet? Ergo restat ut nichil aliud quam immundus sit, quem immundus tangit, quia damnationem,  quam habet, dat per prauam sue manus impositionem. Nec enim qui honorem non habet, honorem dare potest. Et ubi nichil est in dante, nichil est quod possit quis, etiamsi omnimodis cupiat, accipere. Itaque accipit damnationem, quam habet ille qui sibi facit prauam, et non rectam manus impositionem. Huiusmodi ergo ordinatus, ut putatur, damnato, id est, heretico particeps factus ex illa sua ordinatione, irrecuperabilis est, in honore decernitur a tanto pontifice. Censet enim eius uulneri, quod utique capiti illius infixum est, necessariam esse penitentie medicinam.

Quam etiamsi sanitas sequatur, cicatrix tamen ex  toto iam non exterminatur, quia post penitentiam nemo ad ecclesiasticum est admittendus honorem. Claret ergo dupliciter eos repelli qui ab hereticis comprobantur ordinati scilicet quia facti sunt eorum participes, et quia penitentes. Unde perpendant quantam ruinam incurrerint, quibus etiam ipsa medicina, id est penitentia, ne ad honorem ecclesiasticum aspirare debeant obsistit. Sed ne, aucupantes uerba tantum et negligentes sensa, putent se aliquid tenere, in eo quod in prefato capitulo legitur eum qui honorem amisit honorem dare non posse, et qui particeps factus est damnato, quasi dictum sit de illo qui quondam honorem habuit et postea amiserit, uel qui quondam regulariter ordinatus et postea damnatus fuerit, agnoscant non sic accipiendum  ex aliis diuinis Scripturis; sed quia amisit ubi inordinate honorem accipere quesiuit, ibique damnatus exstitit, ubi hereticus fieri non timuit. uelut accipiendo enim amisit, aut certe damnatus fuit, quia ne deinceps honorem ecclesiasticum accipere possit promeruit, secundum quod Psalmista ait: »Deiecisti eos, dum alleuarentur .« Non enim ait deiecisti eos postquam eleuati sunt, sed cum eleuarentur.



CAPUT XIII.

Beatus quoque Gregorius in Moralibus de struthione, quod priuasset eam Deus sapientia, nec dedisset illi intelligentiam, loquens ait: »Quamuis aliud sit priuare, aliud non dare, hoc tamen repetiit subdendo non dedit, quod premisit, priuauit. Ac si  diceret, quod dixi, priuauit, non iniuste sapientiam abstulit, sed iuste non dedit. Unde et Pharaonis cor Dominus obdurasse describitur, non quod ipse duritiam contulit, sed quod, exigentibus meritis, nulla illud desuper infusi timoris sensibilitate molliuit.« Hinc, ex ipsius B. Gregorii dictis, ostendatur utrum Simoniacus sit habendus aut dicendus hereticus.

Ex epistola eius ad Brunichildam, reginam Francorum. »Nec illud preterimus, sed omnino exsecrabile et esse grauissimum detestamur, eo quod sacri illic ordines per Simoniacam heresim, que prima contra Ecclesiam orta et districta maledictione damnata est, conferantur. Hinc ergo agitur ut sacerdotis dignitas in despectu, et sanctus sit honor in crimine.  Perit utique reuerentia, adimitur disciplina, quia qui culpas debuit emendare committit, et nefaria ambitione honorabilis sacerdotis ducitur in deprauatione censura. Nam quis denuo ueneretur quod uenditur? aut quis non uile putet quod emit? Unde ualde contristor, et terre illius condoleo, quia dum Spiritum sanctum, quem per manus impositionem omnipotens Deus hominibus largiri dignatur, diuino munere habere despiciunt, sed premiis assequuntur, sacerdotium illuc subsistere diu non arbitror. Nam ubi dona superne gratie uenalia iudicantur, ad Dei seruitium non uita queritur, sed magis contra Deum pecunie uenerantur.«

Item Theodorico et Theudeberto, regibus Francorum. »Fertur Simoniaca heresis, que prima  contra Dei Ecclesiam diabolica plantatione suscepit et in ipso ortu suo zelo apostolice ultionis percussa atque damnata est, in regni uestri finibus dominari. Cum in sacerdotibus fides sit eligenda cum uita, si uita deest, fides meritum non habet, beato Iacobo attestante, qui ait: Fides sine operibus mortua est . Que enim opera esse ualeant sacerdotis qui honorem tanti sacramenti conuincitur obtinere per premium? Ex qua re agitur ut ipsi quoque qui sacros ordines appetunt, non uitam corrigere, non mores componere studeant, sed diuitias quibus honor sacer emitur congregare. Hinc fit etiam insontes et pauperes a sacris ordinibus prohibiti despectique resiliant. Et, dum innocentia pauperis displicet, dubium non est quod premium illic delicta  commendet, quia, ubi aurum placet, et uitium. Hinc igitur non solum in ordinatoris et ordinati animam lethale uulnus infigitur, uerum etiam excellentie uestre regnum episcoporum culpa, quorum magis intercessionibus iuuari debuerat, pregrauatur. Si enim is dignus sacerdotio creditur cui non actionis merita, sed premiorum copia suffragatur, restat ut nichil sibi in honore ecclesiastico grauitas, nichil defendat industria, sed totus auri profanus amor obtineat. Et, dum uitia honor remunerat, in locum ultoris is qui fortasse fuerat ulciscendus adducitur, atque hinc sacerdotes non proficere, sed preire potius indicantur. uulnerato namque pastore, quis curandis ouibus adhibeat medicinam? aut quando populum orationis clypeo tueatur, qui iaculis se  hostium feriendum exponit? aut qualem de se fructum producturus est, cuius praui peste radix infecta est? Maior ergo metuenda est locis illis fore calamitas, ubi tales intercessores adducuntur ad locum regiminis, qui Dei in se magis iracundiam prouocent quam per semetipsos populis placare debuerant.«

Item, idem Siagrio episcopo Augustodunensi. »Nuntio apud nos olim discurrente uulgatum est quod, in Galliarum partibus, sacri ordines per Simoniacam heresim conferantur, et uehementi tedio meroris afficimur si in ecclesiasticis officiis quemquam habeat locum pecunia, et fit seculare quod sacrum est. Quicunque ergo hoc pretii studet datione percipere, sacerdos non esse, sed dici tantummodo  inaniter concupiscit. Quid scilicet? quid per hoc agitur, nisi ut nulla de actu probatio, nulla sollicitudo de moribus, nulla fit de uita discussio, sed ille solummodo dignus qui dare pretium suffecerit estimetur? Ex qua re si recti libraminis examinatione pensetur, dum improbe ad inanem gratiam locum festinat humilitatis arripere, eo ipso magis qui honorem querit indignus est. Sicut autem is, qui inuitatus renuit, quesitus refugit, sacris est altaribus admouendus, sic qui ultro ambit, uel importunum se ingerit, est procul dubio repellendus. Nam qui sic nititur ad altiora conscendere, quid agit, nisi ut crescendo decrescat, et ascendendo exterius, interius in profunda descendat? Itaque, frater carissime, in sacerdotibus ordinandis sinceritas uigeat, sit  simplex sine uenalitate consensus. Pura preferatur electio, ut ad summam sacerdotii non suffragio uenditorum, prouectus, sed Dei credatur iudicio: nam, quia graue omnino facinus est Dei donum uel pretio comparare uel uendere, euangelica est testis auctoritas : Templum enim Dominus et Redemptor noster ingressus cathedras uendentium columbas euertit. Quid aliud est columbas uendere, nisi pretium de manus impositione accipere, et sanctum Spiritum, quem omnipotens Deus hominibus tribuit, uenundare? Quorum sacerdotium ante Dei oculos cadere, cathedrarum utique patenter euersione signatum est. Et tamen exerit adhuc nequitie prauitas uires suas. Nam cogit uendere quos decipit ut emerent; et dum non attendit quod diuina uoce  precipitur: »Gratis accepistis, gratis date ,« agitur ut crescat, et geminata fiat in uno eodemque delicto conditio, ementis scilicet et uendentis. Et cum liqueat hanc heresim ante omnes radice postifera subrepsisse, atque in ipsa sua origine apostolica esse detestatione damnatam, cur non cauetur, cur non perpenditur, quia benedictio illi in maledictionem conuertitur, qui ad hoc ut fiat hereticus promouetur? Plerumque igitur aduersarius animarum, dum non potest in his que ad faciem sunt praua subripere, callide, specie quasi pictatis iniecta, nititur subplantare, suadetque forsitan debere ab habentibus accipi, ut sit quod possit non habentibus erogari, dummodo uel sic uenena mortifera, eleemosyne celata obumbratione, transfundat. Nam nec  uenator feram, nec auem auceps deciperet, uel piscem piscator caperet, si aut illi laqueum in aperto proponerent, aut ille hamum esca absconditum non haberet. Omnino ergo metuenda et cauenda est hostis astutia, ne quos aperta nequit tentatione subuertere, latente telo ualeat trucidare. Neque enim eleemosyna reputanda est, si pauperibus dispensetur quod ex illicitis rebus accipitur, quia qui hac intentione male accipit, ut quasi bene dispenset, grauatur potius quam iuuatur. Eleemosyna Redemptori nostro illa placet, que non de illicitis et iniquitate congeritur, sed de rebus concessis et bene acquisitis impenditur. Unde etiam illud certum est quia, etsi monasteria, aut xenodochia, uel quid aliud construitur, mercedi  non proficit, quoniam dum peruersus emptor honoris in locum uenditoris transit, et alios ad sui similitudinem sub datione constituit commodi, plura male ordinando destruit quam ille potest edificare qui ab eo pecuniam pro ordinatione accepit. Ne ergo sub obtentu eleemosyne cum peccato aliquid studeamus accipere, aperta sacra Scriptura nos prohibet, dicens: »Hostie impiorum abominabiles Domino, que offeruntur ex scelere .« Quidquid enim in Dei sacrificio ex scelere offertur, Omnipotentis iracundiam non placat, sed irritat. Hinc rursus scriptum est: »Honora Dominum de tuis iustis laboribus .« Qui ergo male tollit, ut quasi bene prebeat, constat sine dubio quia Dominum non honorat. Hinc quoque per Salomonem  dicitur: »Qui offert sacrificium de substantia pauperis, ac si uictimet filium in conspectu patris .« Quantus autem dolor patris sit perpendamus, si in eius conspectu filius uictimetur; et hinc facile cognoscemus quanto Deus omnipotens dolore exasperatur, quando ei sacrificium ex rapina tribuitur. Nimis ergo declinandum est, dilectissime frater, sub obtentu eleemosyne, peccata Simoniace hereseos perpetrare. Nam aliud est propter peccata eleemosynam facere, aliud propter eleemosynas peccata committere.«

Et post aliqua idem eidem, unde supra. »Ne forsitan adhuc praue se consuetudinis quisquam uelit obiectu defendere, fraternitatis uestre discretio rationis eos freno cerceat, et labi in illicitis non permittat,  quia quidquid ultioni dignum est, non ad imitationis, sed potius ad exemplum debet correptionis adduci.«

Et post pauca: »De his itaque que superius dicta sunt, fraternitatem uestram auctore Deo uolumus synodum congregare, atque in ea, reuerentissime fratri nostro Aregio episcopo, et dilectissimo filio nostro Cyriaco abbate mediantibus, omnia que sanctis canonibus, sicut prediximus, sunt aduersa, districte sub anathematis interpositione damnentur, id est, ut nullus pro adipiscendis ecclesiasticis ordinibus dare aliquod commodum presumat, uel pro datis accipere, neque ex laico habitu quisquam repente audeat ad locum sacri regiminis peruenire, neque ut alie mulieres cum sacerdotibus habitent, nisi he que a sacris canonibus sunt permisse.«

 Item, idem uictorio episcopo. »Quisquis ad hoc facinus uidetur Simoniace ac Neophytorum heresis emendandum officii sui consideratione uehementer non arderi, cum ipso se habere non dubitet portionem, a quo prius hoc peculiare flagitium sumpsit exordium.«

Ex decretis eiusdem, unde supra. »Antiquam Patrum regulam sequens, nichil unquam de ordinationibus accipiendum esse constituo, neque ex datione pallii, neque ex traditione chartarum, neque ex ea quam noua per ambitionem simulatio inuenit appellatione pastelli. Quia enim ordinando episcopo pontifex manum imponit, euangelicam uero lectionem minister legit, confirmationis autem eius epistolam  notarius scribit, sicut pontificem non decet manum quam imponit uendere, ita minister uel notarius non debet in ordinatione eius uocem uel calamumuenundare. Pro ordinatione ergo uel usu pallii, seu chartis atque pastellis, eumdem qui ordinandus est omnino aliquid dare prohibeo. Ex quibus predictis rebus si quis huic aliquid commodi appellatione exigere uel petere forte presumpserit, in districto Dei omnipotentis examine reatui subiacebit.«

Item, eidem uirgilio episcopo Arelatensi. »Quibusdam narrationibus agnoui quod, in Galliarum uel Germanie partibus, nullus ad sacrum ordinem sine commodi datione perueniat. Quod si ita est, flens dico, gemens denuntio, quia cum sacerdotalis ordo intus cecidit, foris quoque diu stare non poterit. Scimus  quippe, ex Euangelio, quod Redemptor noster per semetipsum fecerit, quia ingressus templum cathedras uendentium columbas euertit . Columbas enim uendere est de sancto Spiritu, quem Deus omnipotens consubstantialem sibi, per impositionem manuum, hominibus tribuit, commodum temporale percipere. Ex quo, ut predixi, malo iam innuitur quid sequatur, quia qui in templo Dei columbas uendere presumpserunt, eorum Deo iudice cathedre ceciderunt. Qui uidelicet error in subditis cum augmento propagatur. Nam ipse quoque qui ad sacrum honorem perducitur, iam in ipsa prouectus sui radice uitiatus, paratior est aliis uenundare quod emit. Ubi est quod scriptum est: »Gratis accepistis, gratis date? « Et cum prima  contra sanctam Ecclesiam Simoniaca heresis sit exorta, cur non perpenditur, cur non uidetur, quia, eum quem quis cum pretio ordinat prouehendo, agit ut hereticus fiat?«

Idem Ioanni episcopo Corinthiorum, unde supra. »Quia hanc nefandissimam prauitatem sancta uniuersalis omnino damnat Ecclesia, hortamur fraternitatem uestram, ut tam detestabile et immane peccatum, de locis omnibus que sub se sunt, sollicitudinis sue modis omnibus compescat instantia. Nam si quid tale deinceps fieri senserimus, iam non uerbis, sed canonica hoc ultione corrigemus, et de uobis quod non oportet aliud incipiemus habere iudicium. Nouit autem fraternitas uestra quia prius pallium nisi dato commodo non dabatur; quod quoniam  incongruum erat, facto concilio ante corpus beati Petri, apostolorum Principis, tam de hoc quam de aliis ordinationibus aliquid accipere sub districta interdictione uetuimus. Oportet ergo neque per commodum, neque per gratiam, aut per quorumdam supplicationem aliquos ad sacros ordines consentiatis uel permittatis adduci. Nam et peccatum, sicut diximus, graue est, et sine correptione hoc non patimur permanere.«



CAPUT XIu.

Ex his sane tam preclari doctoris multiplicibus et repetitis sententiis, manifeste comprobatur sacrorum ordinum uenalitatem heresim esse, et Simoniacam agnominari, omniumque primam, et in  ipsa sua origine apostolica detestatione atque districta maledictione damnatam, uelut contra sanctam Ecclesiam radice pestifera primitus proserpentem. Qua profecto fit ut omnis reuerentia sacerdotalis, uel actio intus et exterius deprauetur et in crimine sanctus honor habeatur. Neque enim uenerandum quis putat quod uenditur, imo omnino uile esse quod emitur. Denique ubi dona superne gratie uenalia iudicantur, contra Deum pecunie uenerantur, ut iam, in homine misero, non Deus uerus et antiquus, sed falsus et recens dominetur, scilicet qui pecuniis preest talibus mammona nequissimus, et non est dubium pauperum innocentiam displicere, ubi premium comprobatur delicta commendare, quia, ubi aurum placet, et uitium.  Hinc non solum in ordinatoris et ordinati animam lethale uulnus infigi predicatur, sed etiam qui episcoporum intercessionibus subleuari debuerant, culpa pregrauantur. Astruit quoque idem doctor quia, si is dignus sacerdotio creditur cui pecunie copia suffragatur, consequens est ut nichil sibi, in honore ecclesiastico, probitas defendat, sed totum auri profanus amor obtineat, ut uitia que uindictam merebantur, honore remunerentur, dum is qui corripiendus est locum correptoris usurpat. Tales profecto sacerdotes non proficere, sed perire potius affirmat, quorum radix graui peste est infecta. Nihilominus astruit maiorem calamitatem timendam locis illis, quibus tales intercessores ad regimen dantur, qui magis iram Dei contra se prouocent,  quam per semetipsos populis placare debuerant. Deinde uehementi merore se affligi testatur, si ecclesiasticis officiis locum aliquem habet pecunia, quia quod sacrum est mox fit seculare. Nam omnem, qui quod sacrum est studet pretio percipere, asserit sacerdotem non esse, sed tantummodo inaniter dici uelle. Tandem, post multa quibus eos reprobat, asserit benedictionem illis in maledictionem conuerti, et ad hoc solum promoueri ut ex catholicis fiant heretici, quorum omnis actio, etiamsi alicuius uideatur momenti, apud Deum tamen reputatur nichil.

Sed quia ex his et quibusdam beati Gregorii dictis quidam sibi presumunt, unde opinionis sue errorem impudenter et pertinaciter defendant in  tantum ut Spiritum sanctum uendi simul et comparare dogmatizent, insistendum est, ut tandem aliquando hoc sensisse uel dixisse peniteat. Aiunt enim: Ecce quid beatus Gregorius super hoc senserit ad maiores Francorum epistolarum eius tenor aperte ostendit. »Omnino, inquit, exsecrabile et grauissimum detestamur, quod sacri ordines in uestris partibus per Simoniacam heresim conferantur. Et paulo post: Unde ualde contristor, et terre illi condoleo quia, dum Spiritum sanctum, quem per manus impositionem omnipotens Deus omnibus elargiri dignatur, diuino munere habere despiciunt, premiis assequuntur.« Ex qua sane propositione uerborum tanti pontificis, uecordes conscipiunt  sibi causas perfide argumentationis, et uelut per Sapientem dicitur: »A facie uerbi parturientis« dicunt : Ecce hic apte beatus Gregorius testatur, quod sanctus Spiritus per pecuniam uenditur et confertur, et per manus impositionem pretio emptam nichilominus Spiritus sanctus accipitur et tribuitur. Nempe profitetur quod sacri ordines per Simoniacam heresim conferantur, et quod homines sanctum Spiritum premiis assequuntur. Heu miseri, inquit, dies ultra miseri, qui sceleratiores militibus, Dei uirtutem et Dei Sapientiam crucifigentibus, tunice illius inconsutili uiolentas manus iniicere et particulas sibi inde abscindere non metuunt, quodque adhuc est grauius, eamdem sibi totam cessisse arbitrantur.  Cum enim ex periochis tanti doctoris uestigari debuerit, isti particulam sententie sibi illam arripiunt, quod illic sacri ordines conferri dicuntur, et abiiciunt quod ibidem per Simoniacam heresim inserit. Ubi si simplici mentis oculo considerassent quid sit heresis et maxime Simoniaca, nequaquam putarent per Simoniacam heresim conferri sacros, id est sanctos, sed potius. . . . . . id est exsecrabiles ordines, et ideo nec ordines, sed errores.

Abscindunt quoque et illud quod »Spiritum sanctum homines premiis assequuntur,« nec respiciunt quod illic inserit, »quem per manus impositionem omnipotens Deus omnibus largiri dignatur, diuino munere habere despiciunt;« quod si perspexissent,  nequaquam putarent aliquos hominum per cuiuscunque manus impositionem quantocunque pretio posse consequi Spiritum sanctum, quem diuino munere habere despiciunt. Quomodo enim donum omnipotentis Dei consequi poterit qui illud eius munere habere contemnit, insuper et pecuniis prolatis expugnare et diripere contendit? miserabiliter namque desipit qui putat aliquam uiolentiam posse fieri Deo omnipotenti, ut gratiam suam concedat alicui, qui hanc dono eius despicit adipisci. Ad hec, qui supra semel conceptam blasphemiam defendendo exaggerant, subiungunt: In alio quoque loco gloriosus Gregorius exponens uerba Euangelii inter cetera, sic ait: »uobis sacerdotibus lugens loquor, quia nonnullos uestrum cum pretiis facere ordinationes  agnoscimus, spiritualem gratiam uendere, et de alienis iniquitatibus cum peccati damno temporalia lucra cumulare.« Et post pauca: »Columba uenditur, quia manus impositio per quam sanctus Spiritus celitus accipitur, ad pretium prebetur.« In quibus utique beati Gregorii uerbis si recipiunt quod ait nonnullos spiritualem gratiam uendere, cur negligunt, quod subiungit, eos de alienis iniquitatibus cum peccato temporalia lucra cumulare? Et quomodo spiritualis gratia potest illic uendi et emi, ubi alterius iniquitas, emptoris scilicet, lucrum temporale, alteri, id est uenditori, cum peccato cumulat? Que enim spiritualis gratia poterit dari et accipi, ubi utrisque iniquitas ostenditur operari si  quidem, ut dilectus Domini Ioannes asserit: »Omnis qui facit peccatum, et iniquitatem facit, et peccatum est iniquitas?«  Absit ergo, absit, ut Spiritus sanctus mediator aliquatenus estimetur uel tam turpibus et nefandis commerciis, ubi hinc inde iniquitas comitatur et dominatur! Non ergo columba uenditur, non emitur, sed uendi uel emi putatur, aut uidetur a sacrilegis et stultis, quoties praua manus eorum impositio ad pretium prebetur. Per quam tamen, quandocunque fit ab illis quorum interest, Spiritus sanctus celitus accipitur, qui nullam manus eorum impositionem negotiatorum quales diximus aliqua ex parte gratia sua dignatur, sed ex damnatione sola taliter accepta pariter exsecratur.



CAPUT Xu. De propriis et impropriis dictionibus, et uanitate Simoniacorum.


Hec igitur et huiusmodi orthodoxorum Patrum dicta si pia aure audissent et catholici cordis oro ruminassent, tandemque nobiscum Spiritum sanctum nec posse uendi nec comparari predicarent; sed suam damnationem negligentes aut dissimulantes, suscipiunt quidem improprie et usualiter loquentes sanctos Patres, sed respuunt proprie et regulariter seipsos exponentes. Usualiter siquidem uel improprie B. Gregorius loquitur ubi dicit quod sacri ordines a talibus conferantur; sed regulariter et proprie semetipsum exponit quid de illis ordinibus intelligi uelit, ubi inserit, per Simoniacam heresim,  neque quidquam spiritualis gratie interuenit, ubi maligna heresis mediatrix fuerit. Sic et ibi usualiter loquitur, ubi dicit quod homines Spiritum sanctum premiis assequuntur, sed regulariter sese exponit, quid quod intelligi uelit, ubi inserit quem diuino munere habere despiciunt. Quis enim sine Deo Spiritum sanctum, scilicet donum eius, habere potest? Neque enim aliud Deus, aliud donum eius, id est Spiritus sanctus, quamuis merito dicatur et sit alius. Qui modus locutionis tam creber in diuinis uel humanis reperitur litteris, seu etiam in quotidianis confabulationibus nostris, ut prisci grammatici proprio tropo, qui catachresis dicitur, cum donari, uel odorari consueuerint. Cuius etiam uocabuli uim taliter edocent. Cathachresis est usurpatio  alieni nominis, ut piscina, cum pisces non habeat. Fit ergo tropo hoc, ut res non habens suum nomen, usurpet alienum. Itaque constat hoc modo sanctos Patres nostros aliena nomina rite ex aliqua rerum similitudine usurpasse, ubi eis propria, que utique pauca sunt, et aliquando narrationi minus apta contingit non adesse.

Unde cum plurimi alii, tum etiam B. papa Innocentius dicit quosdam ab hereticis ordinatos, cum statim astruat nichil ex illa ordinatione nisi damnationem adeptos. Quod si proprie loquens dixisset ab hereticis damnatos, putaretur dixisse aliquos catholicos ab hereticis depositos aut excommunicatos. Quin etiam ipse B. Gregorius, qua intentione sacros ordines  a talibus conferri uel spiritualem gratiam uendi, aut emi, et huiusmodi cetera dixerit, in fine sue narrationis ostendit, ubi protestatur benedictionem illis in maledictionem conuerti, et ad hoc promoueri ut fiant heretici. Ad quod fac nus emendandum quisquis, officii sui consideratione, uehementer non exarderet, cum auctore huius hereseos portionem se habiturum incunctanter sciret? Hoc quoque modo locutionis pene quotidie dicitur quis uendere Deum, cum iustitiam uendit, cum constet neutrum posse uendi, sed utrumque pretio offendi; neque enim uenditor aliud concedit nisi falsitatem, nec emptor aliud accipit nisi eamdem, pro qua parem utrique incurrunt damnationem. Et tamen cum uterque uere sit reus, et sua ipsius conscientia teste uterque damnatus,  unus eorum iudex abusiue dicitur, alter uero absolutus, cum potius sit obligatus. Sic et apud hereticos dicuntur esse episcopi, sacerdotes, et reliquorum ordinum, cleri, ecclesie, ordinationes, consecrationes, sacrificia et reliqua omnia sacramenta, sed nomine tenus et specie tenus tantum, non autem aliqua uirtute et ueritate ipsarum rerum. Nec mirum, cum et apud ethnicos pene omnia nostrorum sacramentorum nomina reperiantur, quibus tamen solum sacrilegium, non autem aliquam sanctitatem, aut ueritatem inesse, nemo nisi insanus arbitratur: quidquid enim sine fide est peccatum est  Quapropter nullus iam usurpatus, et in propriis dictionibus seductus a propria et intima sacramentorum ueritate aberret, ut credat, aut predicet se  uel quemquam alium gratis aut non gratis accipere posse a quolibet, quia quod querit nec accipit, nec habet. Quantolibet enim studio piscine incumbas, aut insistas, ut pisces tibi, quos quia non accepit non habet, ex ea capias, nichil tibi nomen eius uel rei similitudo nisi uanam fatigationem prestat, siue gratis, siue non gratis id exigas. Restat ergo ut Simoniaci sacerdotes cum aliis hereticis ad comparationem sacerdotum qui gratia Dei sunt id quod sunt , non incongrue assimilentur statunculis, uelauri argentique simulacris, que, sicut Psalnista canit »os habent, et non loquentur; oculos habent, et non uidebunt; aures habent, et non aulient; nares habent, et non odorabunt; nec est spiritus in ore ipsorum. Manus habent et non palparunt;  pedes habent et non ambulabunt; non clamasunt in gutture suo .« Neque enim ea fides, sed perfidia adinuenit.

Unde, cum nomina eadem et aliquam uerorum membrorum similitudinem aure tenus, siue oculo tenus referant, nichil tamen ueritatis in se retinent. Nam os eorum nil, nisi oris ueri inane nomen et quantulamcunque similitudinem, tamen uanam, pretendit, cum ex materia, factura, et efficientia omnino dissimile sit, scilicet careat ossibus, compagibus, neruis, uenis, sanguine, carne, cute, uita et motu, gustandi, flandi, spuendi, siue screandi effectu hoc et de ceteris membris dictum puta, quibus nec sibi nec cuiquam ualent prodesse, aut aliqua efficere simulacra. Simoniaci ergo sacerdotes, instar simulacrorum,  nonnisi inane nomen catholicorum sacerdotum, et exterioris cultus eorum similitudines usurpantes, quia mediatrice auaritia, que est idolorum seruitus , auro et argento facti sunt, quasi simulacra aurea uel argentea ab idololatria acceperunt. Quorum quia omnia sunt fucata, patet profecto quod minime estimanda sint que apud eos dicuntur sacramenta. Unde et episcopus talium factor, etiamsi pridem computabatur catholicus, accedente sibi pretio, fit et ipse statunculus; pariterque simulacra, uel potius idololatre quotquot spem salutis in eis ponentes, eorum uanitatem reuerentur, secundum quod Psalmista imprecatur: »Similes illis fiant qui faciunt ea, et omnes qui confidunt in eis .« Et iterum: »Confundantur omnes qui adorant sculptilia, et qui gloriantur in simulacris suis .« Nonne gloriantur in simulacris suis qui predicant ratas consecrationes fieri a Simoniacis? Unde necesse est confundantur, quia, quod constat non acceptum, nec pretio poterit conferri cuiquam hominum. Et quia quod unusquisque colit, hoc fit, simulacrum fit qui simulacrum colit, sicut Deus fit qui Deum colit, gratia, tamen non natura, ut ait Psalmista: Ego dixi: Dii estis . Unde auarissimi homines, pecuniam tanquam deum colentes alienum, omnipotentem eam, sicut pagani quoscunque deos suos, estimant, in tantum ut Spiritum sanctum sibi subiicere preualeat. Et sese maiestatem immensam metiri conantes, qui, uiso  nummo, ipsi pallent, et ad eius nutum fasque nefasque exercent, omnino credunt Deo placere que ipsis non potest non placere; quorum insaniam Satiricus etiam redarguit sic:

Curue in terris anime, et celestium inanes.
Quid iuuat hoc templis nostros immittere mores,
Et bona diis ex hac scelerata ducere culpa?

Quod si ethnicus, ratione abusus, crederet idola deos esse omnipotentes, et totius boni auctores, tamen, tanquam rationale animal, ratione ad hoc tractus est ut quos credebat summe bonos, consequenter quoque crederet non posse eis placere uitiosas hominum affectiones siue passiones; summa enim uirtus necesse est totius uitii sit expers. Putasne Christiani sint, qui Patrem luminum, a quo est et  descendit omne datum optimum, et omne donum perfectum , ducunt adeo imperfectum ut pecuniis, quas super omnia diligunt, credant se posse sibi conciliare, et conquirere ipsius summum donum, nec posse Deo non placere, quod ipsis sic placet negotium?



CAPUT XuI. Sententia sancti Ambrosii de ordinationibus Simoniacorum.

Sed hinc iam aliqua magni Ambrosii subiungantur dicta, quibus Simoniaci, quia auari, comprobentur etiam usurarii, et ideo secundum quod scriptum est, super omnes maledicti . Omnis quippe auarus usurarius, et usurarius auarus. B. ergo Ambrosius, de uita et ordinatione episcoporum  loquens, inter alia ait: »Licet iam coarctet nos libelli huius prolixitas, et tempus nos urgeat, ut ad finem huius operis ueniamus, sollicitudo fraterni nos retardat amoris, illorum precipue sacerdotum qui, mentis torpore hebetati, sacerdotalem infamant honorem, et qui nouam prodigialiter regulam hanc tempestatem peperisse noscuntur, et Giezi sectantes et Simonis sententiam, sancti episcopatus gratiam pecuniis cemerunt, nequaquam timentes, cum sacerdotalem honorem pecuniis emerent, a B. Petro apostolo se cum Simone fuisse damnatos, sicut ait: »Pecunia, inquit, tua tecum sit in perditionem, qui donum sancti Spiritus te credidisti pecunia comparare .« Nam et lepram cum Giezi a sancto  suo cepisse credant Eliseo, qui gradum sacerdotalem se existimant pecuniis comparasse. Quibus cum ista dixerimus, sufficere debuit suam comparando lepram possidere. Nam, sicut ualidioribus morbis capite uitiato, reliquum necesse est corpus inundatione superioris morbi lethaliter irrigari: ita et hi qui caput uidentur esse Ecclesie, morbo pestifero fraternum uitiant corpus, ut nichil ex tota corporis compage insauciatum possit euadere, quod negligentium sacerdotum uitiositatis mortale non infecerit uirus, ita ut uideas in Ecclesia passim quos non merita, sed pecunie ad episcopatus ordinem prouexerunt; nugacem populum et indoctum, qui talem sibi asciuerunt sacerdotem; quos si percontari fideliter uelis quis eos prefecerit sacerdotes, respondebunt mox  et dicent: Ab archiepiscopo sum nuper ordinatus episcopus, centumque ei solidos dedi, ut episcopalem gratiam consequi meruissem; quos si minime dedissem, hodie episcopus non essem. Unde melius mihi est aurum de sacello inuehere quam tantum sacerdotium perdere. Aurum dedi et episcopatum comparaui. Quos tamen solidos, si uiuo, recepturum me illico non diffido. Ecce et aurum quod dedi, in meo sacello recepi, et episcopatum gratis accepi. Nempe hoc est quod doleo, quia archiepiscopus carnaliter episcopum fecit. Nam propter pecunias specialiter leprosum ordinauit. »Pecunia, inquit, tua tecum sit in perditionem, quia donum sancti Spiritus gratie pretio comparasti,« et commercium  miserabile in animarum exitium peregisti. Et nescii homines et indocti in ordinationibus eorum proclamant, et dicunt: Dignus es, et iustus es; et conscientia misera: Indignus es, et iniustus es, dicit. Pronuntiat enim episcopus huiusmodi ad populum dicens: Pax uobis. Oculis quidem carnalibus uidetur quasi episcopus magnus, et diuinis obtutibus inspicitur leprosus magnus. Per pecuniam acquisiuit indebitum ordinem, et apud Dominum perdidit interiorem hominem. Caro suscepit dignitatem, et anima perdidit honestatem. Caro ancilla domina facta est anime, anima que erat domina facta est famula carnis. Caro dominatur populis et anima seruit demoni. Carni sacerdotium comparauit, et anime detrimentum parauit. »Et quid prodest huiusmodi  homini si totum muudum lucretur, et anime sue detrimentum patiatur? Aut quam dabit homo commutationem pro anima sua?«  Quod dedit cum episcopus ordinaretur, aurum fuit: et quod perdidit, anima fuit. Cum alium ordinaret, quod accepit, pecunia fuit: et quod dedit, lepra fuit.

»Hec sunt mercimonia iniquorum in pernicie eorum. Interrogo tamen fratrem et cepiscopum nostrum, quia et ego episcopus sum, et cum episcopo loquor. Dic ergo mihi paulisper, frater episcope, cum dares pecuniam, quid accepisti? Gratiam episcopalem accepi. Ergo interrogo te: Hec gratia cur tali uocabulo nuncubatur? Respondet: Cur, inquis?  ut reor, pro eo quod gratis datur, ideo gratia uocatur. Ergo si gratia gratis datur, et auro non estimatur, a te cur gratia pecuniis comparatur? Respondet: Non, inquit, mihi daretur, si pecuniis non emeretur, nec episcopus fuissem ordinatus, si pecunias non dedissem. Ergo, ut apparet ex responsionibus tuis, gratiam cum ordinareris non suscepisti, quia gratuito eam non meruisti. Et ideo, frater, si gratiam non accepisti, quomodo episcopus effici potuisti? nam et ad discipulos Dominus dicit: »Gratis accepistis, gratis date .« Cur ergo gratuitam gratiam estimasti te pretio possidere? Nam, ut uideo, aurum dans perdidisti, et sanctam gratiam non acquisisti. Adhuc tamen semel adiiciens fratrem perquiro, ne quid de approbamentis ueridicis nos  pretermisisse uideamur. Quis dat, frater, episcopalem gratiam? Deus, an homo? Respondes sine dubio: Deus; sed tamen per homines dat Deus, homo imponit manus, Deus largitur gratiam: sacerdos imponit supplicem dexteram, et Deus benedicit potenti dextera; episcopus initiat ordinem, et Deus tribuit dignitatem. O iustitia, o equitas! si homini pecunia datur, qui nichil in ordine amplius operatur, nisi solum seruitium quod ei creditur; cur Deo totum negatur, qui ipsum ordinem tibi largitur? Iustumne tibi uidetur ut seruus honoretur et Dominus iniuriam patiatur, et iniuste accipiat sacerdos pecuniam et Deus patiatur ab homine iniuriam? Sed quia pro concesso ordine Deus a te nichil exspectat, cur a te sacerdos pecuniam impudenter exspectat? Dominus  homini concedere uoluit gratis, et episcopus rapax pecuniam ab homine expetit gratis; Deus homini, ut certe benignus, gratis donauit; et sacerdos indignus eum sine causa predauit. »Quid enim habes quod non accepisti? si autem accepisti, quid gloriaris quasi non acceperis? « Ecce ad que mala uoluitur deificus ordo: ecce ad que probra prolapsi sunt sacerdotes qui audire meruerunt a Iudice mundi: »uos estis lux mundi .« Ecce quibus subiiciuntur gentes, quibus a Domino dictum est: »uos estis sal terre .« Ergo si lux est Ecclesie episcopus, a Domino ordinatur, ita ut imperitie tenebras predicationis sue eloquio rutilante conscientiarum tenebras illuminet, cur ipse palpabilibus tenebris tenetur obstrictus? Et non  solum quia ipse dum male agit, digne perit, insuper et alios secum digne perdit. Si enim meruisti salis saporem possidere ut insipientium possis corda condire, cur infatuatum tali uitio immundis te porcorum conculcandum pedibus prebuisti; ita ut nec te ipsum, nec alios possis condire?« etc.

Item quoque B. Ambrosius  de Euangelio exponens illud quod dictum est: »Multi leprosi erant in Isrel sub Eliseo propheta et nemo mundatus est nisi Naaman Syrus ,« post aliqua ait: »Disce etiam congrue precepta uirtutis. Probabit fidem, qui premia recusabit. Disce utroque dictorum factorumque magisterio, quid sequaris. Habes Domini preceptum, uatis exemplum,  gratis accipere, gratis dare, nec uendere ministerium, sed offerre. Non enim pretio taxatur Dei gratia, nec in sacramentis lucrum queritur, sed obsequium sacerdotis. Non tamen sat est, si lucrum ipse queras; familie quoque tue cohibende manus sunt. Nec hoc solum exposcitur, ut te solum castum immaculatumque custodias. Non enim dixit Apostolus te solum, sed »te ipsum castum custodi .« Queritur ergo non solum tua ab huiuscemodi nundinis, sed etiam domus tue castitas. »Oportet enim irreprehensibilem esse sacerdotem, sui domui bene prepositum, filios habentem subditos cum omni castitate. Si quis autem domui sue preesse nescit, quomodo Ecclesie Dei diligentiam habebit « Instrue ergo familiam,  hortare, custodi. Fefellerit seruulus?  prophetico deprehensus repudietur exemplo; cito turpem sequitur lepra mercedem, et pecunia corpus animumque male quesita commaculat. »Accepisti, inquit, pecuniam et possidebis ex ea agrum, et uineam, et oliueta et greges; sed et lepra Naaman adherebit tibi et semini tuo usque in eternum .« uides quia propter facta auctoris, successio damnatur heredis? Inexpiabilis est uenditi culpa mysterii, et celestis gratie uindicta transit ad posteros. Denique Moabite et ceteri non intrabunt in Ecclesiam Dei usque in tertiam et quartam generationem, tandiu uidelicet, ut simplicius interpretemur, donec culpam auctorum multiplicis successio generationis  aboleret. Sed cum illi qui in Deum idololatrie errore deliquerunt in quartam generationem uideantur esse mulctati, profecto durior uidetur esse sententia qua Giezi semper usque in eternum pro cupiditate habendi prophetica auctoritate damnatur, presertim cum Dominus noster iehsu Christus per lauacri regenerationem omnibus remissionem dederit peccatorum.«



CAPUT XuII. Recapitulatio unde supra; deinde B. Augustini sententia.

Ecce, ex premissis tanti tamque prudentis uiri assertionibus, multifariam docemur pretio gratiam  episcopalem nun posse accipi, sed lepram. Et audet quis contra hiscere et gannire sibi aut cuilibet posse dari ab huiusmodi leprosis, scilicet Simoniacis, aliquam sanctorum ordinum quam non habent gratiam, et non potius solam quam acceperunt, et habent lepram? Et cum idem clarissimus doctor indubitanter predicet inexpiabilem esse uenditi culpam ministerii et celestis gratie uindictam transire ad posteros, adeo ut exemplum Giezi adhereat uenditori et semini eius in perpetuum, cuius momenti sunt que e diuerso contradicunt, »Anima que peccauerit ipsa morietur, et filius non portabit iniquitatem patris ,« presertim cum Dominus de seipso dicat: »Reddam iniquitatem  patrum in filios usque in tertiam et quartam generationem? « Et tamen utraque sententia uera est, quia Domini est; sed pro qualitate personarum et culparum ex circumstantiis suis competenter intelligenda est. Neque enim uniformis sententia blasphemis omnibus est danda, quia nec uniformis est blasphemia, attestante ueritate ipsa: »Omne, inquit, peccatum et blasphemia remittetur hominibus; Spiritus autem blasphemia non remittetur .« Nonne super hanc Spiritus blasphemiam propheta, apostolus, doctor eamdem quam ipse Dominus eorum, uniformemque comprobantur dictasse sententiam? Propheta siquidem ait: »Lepra Naaman Syri adherebit tibi, et semini tuo usque in eternum ;«  apostolus autem: »Pecunia, inquit, tua tecum sit in perditionem .« Et post pauca: »Penitentiam itaque age ab hac nequitia tua, et roga Dominum si forte remittatur tibi hec cogitatio cordis tui .« Quorum auctoritatem profecto secutus doctor, ait: »Inexpiabilis est uenditi culpa mysterii.« B. quoque Augustinus, unde supra in expositione Euangelii sancti Ioannis. »Simon ille ideo uolebat emere Spiritum sanctum, quia uendere uolebat Spiritum sanctum, et putabat apostolos mercatores tales esse quales Dominus de templo flagello eiecit. Talis enim ille erat, et quod uenderet emere uolebat. De illis erat qui columbas uendebant; etenim in columba aparuit Spiritus sanctus. Qui ergo uendunt columbam, fratres?  qui dicunt, Nos damus Spiritum sanctum. Quare enim hoc dicunt? et quo pretio uendunt? Pretium honoris sui accipiunt, pretium, cathedras temporales, ut uideantur ipsi uendere columbas. Caueant a flagello de resticulis. Columba non est uenalis, gratis datur, quia gratia uocatur.«

Idem unde supra in eadem expositione.  »In Actibus apostolorum legimus multos credidisse in Samaria per predicationem Philippi . Intelligitur autem siue unus ex apostolis, siue ex diaconis, quia septem diaconos ibi legimus ordinatos, inter quos est etiam nomen Philippi . Per Philippi ergo predicationem crediderunt Samarite; Samaria cepit abundare fidelibus. Ibi erat Simon iste Magus. Per  magicas factiones suas dementauerat populum, ut eum uirtutem Dei putarent. Commotus tamen signis que fiebant a Philippo, etiam ipse credidit. Sed quomodo crediderit, posteriora sequentia demonstrauerunt. Baptizatus est et Simon. Audierunt hoc apostoli, qui erant Hierosolymis; missi sunt ad illos Petrus et Ioannes, inuenerunt multos baptizatos, et quia nullus ipsorum acceperat adhuc Spiritum sanctum, sicut tunc descendebat ad ostendendam significationem gentium crediturarum, ut linguis loquerentur in quos descendebat Spiritus sanctus, imposuerunt illis manus orantes pro eis, et acceperunt Spiritum sanctum. Simon ille qui non erat in Ecclesia columba, sed coruus, quia ea, que sua  sunt, querebat, non que Iesu Christi, unde in Christianis potentiam magis amauerat quam iustitiam, uidit per impositionem manuum apostolorum dari Spiritum sanctum, non quia ipsi dabant, sed quia, ipsis orantibus, datus est: et ait apostolis: »Quid uultis a me accipere pecunie, ut per impositionem manuum mearum detur Spiritus sanctus?« Et ait illi Petrus: »Pecunia tua tecum sit in perditionem, quoniam donum Dei putasti pecunia comparandum .« Cui dicit: »Pecunia tua tecum sit in perditionem?« utique baptizato. Iam baptismum habebat, sed columbe uisceribus non herebat. Audi quia non herebat, et uerba ipsa Petri apostoli aduerte. Sequitur enim: »Non est tibi pars, neque  sors in hac fide; in felle enim amaritudinis uideo te esse .« Columba fel non habet: Simon habebat; ideo separatus a columbe uisceribus. Baptismus illi quid proderat?«

In quibus eloquentissimi et perspicacissimi doctoris dictis animaduertant necesse est qui impudenter et impie astruere conantur columbam, uel spiritualem gratiam uendi, illud quod ait: »Columba non est uenalis, gratis datur, quia gratia uocatur;« necnon illud, quia »uidit Simon per impositionem manus apostolorum dari Spiritum sanctum, non quia ipsi dabant, sed quia ipsis orantibus datus est.« Deus enim Spiritum sanctum suum hominibus largitur, sed oratione et inuocatione illorum, qui huius ministerii uel officii ordinationem a catholicis  gratis accepisse noscuntur, etiamsi praue, conuersationis in oculis hominum habeantur. In qua utique fide uel ministerio, non est hereticis pars, neque sors, quia nec ministri Christi, sed Satane pretio efficiuntur; nec ipsorum oratione aut inuocatione Spiritus sanctus datur, quia ministerium eorum, etiamsi recte conuersationis uideantur, a Deo non recognoscitur, et ideo oratio eorum fit in peccatum , secundum quod de alio pessimo mercatore a Psalmista constat imprecando prophetatum. Nam ut B. Apostolus Corinthiis ait: »Eiusmodi sunt pseudoapostoli, operarii subdoli, transfigurantes se in apostolos Christi. Et non mirum. Ipse enim Satanas transfigurat se in angelum lucis. Non est ergo magnum, si ministri  eius transfigurentur, uelut ministri iustitie, quorum finis erit secundum opera ipsorum .« Itaque, sicut Satanas transfiguratus in angelum lucis non potest non esse angelus tenebrarum, tanto peruersior quanto presumptuosior; ita et ministri eius, transfigurati in ministros iustitie, non possunt non esse ministri iniustitie, tanto detestabiliores quanto audaciores; mentiuntur se esse quod nec sunt, nec fieri possunt.



CAPUT XuIII. De mercantibus ecclesiasticam dignitatem sanctorum Patrum sententie.

Item, unde supra, ex Canonibus apostolorum, cap.  30. »Si quis episcopus, aut presbyter, aut diaconus per pecuniam hanc obtinuerit dignitatem, deiiciatur ipse et ordinator eius, et a communione modis omnibus abscindatur, sicut Simon Magus a Petro.«

Item, ex eisdem, cap. 31. »Si quis episcopus secularibus potestatibus usus ecclesiam per ipsos obtineat, deponatur ipse et eiiciantur omnes qui illi communicant.« Contra quod capitulum qui sibi pretio potestates conciliant, etiamsi ecclesiastice sint, procul dubio seculares fiunt, sicut ait B. Gregorius. »Si in ecclesiasticis officiis quemquam habet locum pecunia, fit seculare quod sacrum est.«

Item inde, ex concilio Chalcedon., cap. 2. »Si quis episcopus per pecuniam fecerit ordinationem, et sub pretio redegerit gratiam que non potest uendi, ordinaueritque  per pecuniam presbyterum aut diaconum, uel quemlibet ex his qui connumerantur in clero, aut promouerit per pecuniam dispensatorem aut defensorem, uel quemquam qui subiectus est regule, sub turpissimi lucri commodo, is cui hoc attestanti probatum fuerit proprii gradus periculo subiacebit. Et qui ordinatus est nichil ex hac ordinatione, uel promotione que est per negotiationem facta proficiat, sed sit alienus ea dignitate, uel sollicitudine quam pecuniis quesiuit. Si quis uero mediator tam turpibus et nefandis datis uel acceptis exstiterit, si quidem clericus fuerit, proprio gradu decidat, si uero laicus aut monachus, anathematizetur.«

 Item inde, exempla Hormisde pape . »Quos constiterit indignos meritis sacramenta mercatos esse pretio dignitatem, conuictos oportet arceri, quia dantem pariter accipientemque damnatio Simonis quam sacra lectio testatur inuoluit. Hoc itaque ad proxima coniungimus, ne benedictio per impositionem manus, que a Deo esse creditur pretio comparetur, quia Simon, per Spiritum sanctum uolens pretio mercari, apostoli fuit detestatione percussus.«

Item inde, ex Expositione Remigii. »Dominus ut ostenderet omnes uenditores, et emptores celestis gratie eliminandos esse a societate sancte Ecclesie, idcirco cepit eiicere uendentes et ementes de templo, et cathedras uendentium columbas euertit, ut  doceret quia talium sacerdotium negotiatorum destruitur. Quamuis enim sint nonnulli qui corporaliter a societate sancte Ecclesie non repellantur, uerumtamen spiritualiter apud Deum repulsi sunt, et proprio honore priuati.«



CAPUT XIX. Repulsio eorum qui dicunt Simoniacos gratiam habere a qua deponantur

uerum quia trutinatoribus uerborum et neglectoribus rationum supra responsum sufficienter putatur, ex quibusdam dictionibus que in supradictis capitulis usurpatiue, et improprie, secundum tropum  catachresim, ponuntur, sicut obtinuerit dignitatem pretio, uel fecerit ordinationem, et huiusmodi cetera, illud tamen nunc uentiletur quod nobis opponere frustra nituntur. Aiunt enim:

OBIECTIO. Ecce per pecuniam ordinati deponi precipiuntur. Constat ergo eos spiritualem gratiam adeptos, et ad gradum honoris promotos a quo deponi iubentur. Etenim dispositio habiti honoris est amissio uel priuatio.

REPULSIO. Quibusdam superius monstratum sit piscinam dici et que pisces non habet, tropo codem, si pertinaces esse nolunt, quantocius animaduertere possunt depositionem quoque rite dici que nullam promotionem et honoris gradum habuisse, nisi ex  aliqua similitudine superficie tenus comprobatur, presertim cum et propositum Chalcedonensis concilii capitulum euidenter nostre parti suffragetur; in eius initio sic legitur : »Si quis episcopus per pecuniam fecerit ordinationem, et sub pretio redegerit gratiam, que non potest uendi,« etc. Quapropter tam consono et unanimi tonitru sexcentorum triginta sanctorum episcoporum preuaricatores ad cor reuersi, discant gratiam non posse uendi. Nam ipsi sancti Patres hanc suam synodum usque ad sanguinem defensores professi leguntur. Tandem inusitato quidem modo, sed proprio loquimur, si depositionem huiusmodi reuelationem dicimus, sicut a Simeone Dominus iehsu in ruinam et resurrectionem multorum euangelizatur positus  . Ruendo enim resurgit quisque, malum deserens, ad bonum se accingit. Unde quia multis diuine auctoritatis testimoniis palam est Spiritum sanctum non posse uendi, iam sicut deficit fumus , deficiant tetra illa, et nebulosa argumenta, imo phantasmata nichil ueritatis, sed totum uanitatis habentia, quibus argumentantur talia.

OBIECTIO. Si is, qui pro manuum impositione pretium accipit, ei quem per pretium consecrat Spiritum sanctum non tribuit, profecto Spiritum sanctum nec ille uendidit, nec iste comparauit. Sacerdotium uero sine datione sancti Spiritus nec tribuitur nec accipitur. Liquet igitur sacerdotem non esse qui per  manuum impositionem sacerdotium consequitur. Relinquitur uero ut necesse non sit eum ab illo ordine deponi, quem nunquam obtinuit. Frustra itaque huiusmodi statuta canonum, a sanctis Patribus edita, proferuntur, que tales deponi decernunt.

REPULSIO. Tam sophistico et perplexo syllogismo subuersa peruersitas aperte resistere Spiritui sancto non uerita, quia peruerse credit eumdem uendi et emi, ubi uenditoris et emptoris audiuntur nomina, ironice concludit necesse non esse eum deponi ab ordine, quem nunquam obtinuit, aut si consequatur, non deponendum, ac per hoc cassandum sanctorum Patrum capitulum, aduersus Simoniacos prolatum.  Cornibus enim phantasticus ille syllogismus minabundus; utrumlibet presseris, ab utrolibet mox premeris. Nam si deponendos concesseris, dignitatem quoque eos obtinuisse a qua deponantur necessario concedis. Si dignitatem eos obtinuisse concesseris, constabit Spiritum sanctum quoque uenditum et emptum ab eis. Quod si constiterit, necessario quoque Spiritum sanctum haberi, dari et accipi ab eis constabit, ac per hoc ordinationes uel consecrationes, gratis uel non gratis factas a Simoniacis, utique hereticis, per omnia ratas esse, nichilque minus habere quam que fiunt a catholicis, necessario confiteberis. Porro si dignitatem eos obtinuisse negaueris, deponendos non esse ab ea quam nunquam obtinuere dignitatem necesse est  profitearis. Si autem minime deponendos concesseris, sanctorum Patrum decreta, que uenditores et emptores gratie deponi decernunt, incassum esse prolata necesse arbitreris. Restabit ergo aut concessa depositione Simoniacorum, etiam cetera, que superius omnino absurda concedi uidentur, concedantur, et sic capitula illa sanctorum Patrum approbabuntur, aut contradicta depositione reprebabuntur. Sed, quamuis latius supra monstratum sit Spiritum sanctum nec posse uendi nec emi, sine quo sacerdotium non potest acquiri aut haberi, uel consecratio aliqua fieri, et ideo huiusmodi presumptores debere deponi ab ea transfiguratione uel specie, quam, uelut ministri iustitie, iniuste usurpando arrogant sibi, concedatur tamen inter uenditorem  et emptorem rem negotii necessario uersari, quia nec ille uenditor, nec iste emptor aliter poterit iure dici. Sed ea Spiritus sanctus esse non potest, quoniam ipse Spiritus sanctus gratia dicitur et est. Gratia autem, nisi gratis accipiatur et detur, gratia nec est, nec uere dicitur. Nam si uenditur et emitur gratia, iam non esse gratia merito concluditur. Constat igitur Spiritum sanctum, aut certe gratiam, rem uenditionis et emptionis non esse.

Quapropter altera queratur res oportet, quam, ne diutius et passim querendo fatigemur, aut certe aberremus, B. Ambrosium nobis eam demonstrantem aduertamus. »Quod dedit, inquit, cum episcopus ordinaretur, aurum fuit; quod perdidit, anima fuit.«  Ex qua tam egregii uiri sententia sine ambiguitate docemur rem nefandi huius commercii perditionem et damnationem animarum, et lepram tantummodo recte dici et uere esse. Et perditionem quidem etiam secundum principem apostolorum, damnationem autem iuxta B. Innocentium, lepram uero secundum eumdem Ambrosium. Unde ubicunque perditio uel damnatio taxatur, necessario auctor perditionis, uel damnationis diabolus taxeotis huiusmodi cooperatur et principatur, sicut nichilominus idem ipse spiritus immundus ubi lepra datur. Neque enim rei cuius auctor est principari aut dominari non potest. Quibus autem spiritus perditionis, damnationis, immunditie principatur, Spiritus salutaris nostri  Domini scilicet Iesu, qui est auctor totius munditie, procul ab eis sequestratur. Nam que conuentio Christi ad Belial? A quibus ergo perditio et immunditia possidetur, quosque uicissim ipsa possidet, quid nisi perditio uel immunditia, quam solam acquisierunt dari et accipi potest? Itaque quia necessario concluditur perditionem et lepram uenditam et emptam, restat huiusmodi mercatores improprie dici sacerdotes et clericos, proprie autem perditos et leprosos; quorum praua manus impositio, malum quod solum acquisiuit tribuit, nullum autem bonum concedit, quia nullum taliter negotiando acquisiuit. Nunquam enim iuste tribuitur, quod iniuste colitur. Unde secum alios quoque perdit et sordidat, non sanctificat aut mundificat, sicut Scriptura  euidenter clamat: »Quidquid tetigerit immundus, immundum fiet .«---»Spiritus quoque sanctus discipline effugiet fictum, et auferet se a cogitationibus que sunt sine intellectu, et corripietur a superuiente iniquitate .« Ideo spiritus discipline dicitur, quia disciplinatos quibuscunque aspirat efficit, et per eos dona gratiarum suarum, prout uult, singulis ad disciplinam distribuit. Indisciplinatos autem longe a se repellit, uel potius quia ficti sunt effugit. Et quis perniciosius conuincitur esse fictus, quam qui contra disciplinam catholicam, cuius specialis administrator creditur Spiritus sanctus, fingit se esse quod nec est, nec esse potest aliquatenus, scilicet ut per pecuniam habeatur episcopus, uel cuiusque alterius ordinis clericus?



CAPUT XX. Quod Simoniaci sine fide sint, quodque sibi consentientes fide priuent.


Et quidem alii hypocrite incorporatione istorum minus sunt noxii, quia uix alienis nocent, nisi sibi; isti autem secum Christianos cateruatim interficiunt, dum eos sua lepra uigente interficiunt, et damnationis uel perditionis uendite aut empte participes ordinandi, seu sanctificandi obtentu efficiunt. Qui plane simulatores et callidi pre ceteris prouocant, non autem placant iram Dei, quia uenditi uenditores quotidie uendunt oues et boues Christi, scilicet simplices et ingeniosos, aut certe inualidos et ualidos. Et cui uendunt, nisi, ut beatus Augustinus ait, diabolo? Ubi enim seducti credunt sacerdotes pretio  posse fieri, et Spiritum sanctum uendi et emi, primogenita cordis eorum, id est fides, probatur corrumpi: qua corrupta, necesse est adeo corrumpi, si qua inesse potuere bona, ut omnino fiant nulla; quia unica uirginitas anime est fides incorrupta, quam utique a pseudoapostolis corrumpi timebat, qui Corinthiis dicebat: »Aemulor enim uos Dei emulatione, despondi enim uos uni uiro uirginem castam exhibere Christo. Timeo autem ne sicut serpens Euam seduxit astutia sua, ita corrumpantur sensus uestri et excidant a simplicitate que est in Christo Iesu .« Quam profecto fidem idem Apostolus secundum gratiam sibi datam, ut sapiens architectus »fundamentum« eis posuit: quod, sicut ipse subsequitur,  »aliud nemo potest ponere preter id quod pesitum est, quod est Christus iehsu .« Porro Christus iehsu habitat in cordibus pe Spiritum sanctum corroboratis, sicut ipse insinuat Ephesiis: »Flecto genua mea ad Patrem Domini Iesu Christi, ex quo omnis paternitas in celis et in terra nominatur, ut det uobis secundum diuitias glorie sue uirtute corroborari per Spiritum eius in interiori homine, habitare Christum per fidem in cordibus uestris .« Si ergo secundum tamegregium Symmistam, et usque ad tertium celum , uel in ipsum paradisum raptum fides christianitatis fundamentum est, fundamentum autem Christus iehsu est, restat ut fides Christus sit, qui nos per Spiritum Dei Patris corroboratos inhabitans regit.  Hinc procul dubio patet qualis inter Christianos reputandus sit, qui de Spiritu sancto male sentit. Constat enim, quia nec Filium, nec Patrem habet. Nam, sicut catholice predicatur, inseparabilia sunt opera Trinitatis, Patris, et Filii, et Spiritus sancti, et cuicunque unius cuiuslibet trium uisitatio defecerit, necessario etiam reliquorum duorum deerit. Quisquis itaque credit Spiritum sanctum non solum fide sed etiam pecunia posse acquiri, Deum Patrem non habet, ad quem deuotissimus Apostolus genua flectebat, ut Ephesios per eumdem Spiritum suum corroboraret. Filium quoque non habet, preter quem nemo aliud Christianitatis fundamentum ponere potest, quia ne sub tanti fundamenti magnitudine deficiamus, per Spiritum sanctum fulcimur et  corroboramur. Restat ergo ut qui Spiritum sanctum, cui fundamentum, quod est Christus iehsu, innititur, non habet, nec ipsum fundamentum habeat. Si fundamentum non habet, Christum non habet. Si Christum non habet, fidem non habet, per quam Christus cor eius inhabitet. Itaque consequitur ut qui fidem non habet, infidelis sit; infidelis autem, quia Spiritum Christi non habet, eius non est. Cuius ergo est? Nimirum eius, qui homicida est ab initio, quique in ueritate non stetit, quia ueritas non est in eo, quia mendax est ipse et pater mendacii , quoniam qui cum Christo non colligit, spargit ; et quia non est cum eo, contra eum est. Unde manifestum est Simoniacos per cupiditatem a fide aberrasse, uel potius apostatasse, et circa fidem naufragasse,  sicut Apostolus Timotheo dicit: »Radix omnium malorum est cupiditas: quam quidam appetentes errauerunt a fide, et inseruerunt se doloribus multis .« Quos uidelicet erroneos, uel apostatas uel fidei naufragos, non autem episcopos, aut clericos debere dici uel haberi constat. Nam si terrene et temporalis mercedis negotiatores per cupiditatem nonnunquam a fide aberrant, dum incaute et artificiose iurando, et periurando assumunt nomen Dei sui et animas suas in uanum, ut sibi corradant lucri aliquantulum, quantum putamus aberrare a fide eos qui non solum animas suas uenales habent, sed etiam Spiritum sanctum, Deum utique et Dominum uendere conantur? uere aberrant  tota uia a fide, quorum ab initio damnatas nundinas quia Spiritus exsecratur, fugit eos longe. Quo fugiente, nec fundamentum quod est Christus iehsu potest eis remanere, quia subtrahit se ipse Spiritus, cuius interest suffulcire et corroborare. Sic accidit ut dum cupidissimi mortalium incomparabilem comparare et uendere concertant, malignos spiritus ad destruendum exterius non solum bonorum operum suorum muros, sed etiam interius ad conuellendum ipsam fidem, scilicet fundamentum, alacriores reddant, et quasi inuicem sed ad omnimodam destructionem adhortantes dicant, quid Psalmista deflendo insinuat: »Exinanite, exinanite usque ad fundamentum in ea .« Siquidem et auulso a cordibus hominum fundamento, hoc est Christo,  qui semper innititur Spiritui sancto, certum est huiusmodi domum desertam, et funditus destructam derelinqui a Deo, et effici speluncam latronum , qui eam mox suo uindicant ludibrio; ita ut iam nomine uacuo Christianus dicatur, cui nichil fidei, id est Christi, remansit omnino: ac per hoc conuincitur sine Deo et peior pagano, quia hic infidelis simul est et apostata; cum paganus quamuis sit infidelis, tamen Christiane fidei, uel conuersationis, quam nunquam habuit, nequeat recte dici aut haberi apostata. A cuius etiam cogitationibus, sicut predictum est, aufert te Spiritus sanctus, quia sunt sine intellectu. Et que cogitationes magis sunt sine intellectu, quam que estimant Spiritum sanctum posse uendi et emi? Minus enim  est noxium quidquid de creatura cogitatur irrationabiliter, quam quod de Creatore.



CAPUT XXI. Repulsio eorum qui dicunt haberi, et iuste posse dari Spiritum sanctum ab eo qui iniuste accepit.

Quod si ab illis se aufert Spiritus sanctus, qui eum estimant posse uendi, multo magis ab illis, qui non solum id estimant, sed etiam in tantum credunt, ut ad perniciem multorum uerbis et scriptis sic predicent:

OBIECTIO. Liquet, inquiunt, sancti Spiritus gratiam uendi simul et comparari. Ergo Spiritum sanctum, quem quis iniuste acquisiuit, iniuste habuit; cui iniuste concessit, hunc secum damnauit;  cui uero iuste largitus est, hic, si iustus est, iuste potest habere, quoniam bonus a malo bonum bene accepit.

REPULSIO. In qua utique sententia, quis intellectus, uel que rationis sint illa inueniri potest? O Deus et Domine Spiritus sancte, qui es iustitia sempiterna, secundum perfidiam istorum predicatorum, imo perditorum, iniuste acquiri, iniuste haberi, iniuste concedi potes! Et ubi tam iustitia querenda est, si iustitia iniuste acquiri et haberi potest? Heu miseri et insani, qui te uelut aliquid pecus furto acquisitum et a fure habitum, sicque scienter comparatum estimant! Sed prius ipsi fiant sicut equus et mulus, quibus non est intellectus , quia  homines cum in honore essent, non intellexerunt, comparati sunt iumentis insipientibus, et similes facti sunt illis . Quamuis enim rationale animal a Deo creati sint, ratione tamen abutentes non intelligunt iustitiam iniustitie, aut uirtutem uitio coherere aut conuenire non posse. Qui, ut B. Iudas apostolus ait: »Quecunque quidem ignorant, blasphemant. Quecunque autem naturaliter tanquam bruta animalia nouerunt in his corrumpuntur .« Unde Spiritu sancto ab huiusmodi cogitationibus effugato et ablato, ut supra dicitur, corripiuntur, id est ex toto arripiuntur a superueniente iniquitate, maligno spiritu scilicet, qui sic iniquus est ut sit etiam ipsa iniquitas, sicut gloriosus Paulus declarat: »Mysterium,  inquit, iam operatur iniquitatis;« et post pauca: »Et tunc reuelabitur ille iniquus ,« qui denique sic est homicida ut sit etiam ipsa mors; sic perditus et perditor ut sit quoque ipsa perditio. Ab hac ergo iniquitate ex toto arrepti, iam sicut omnino animales homines non percipiunt ea que sunt Spiritus Dei . Stultitia est enim illis, et non possunt intelligere que spiritualiter examinantur. Porro, ut idem Apostolus subiungit: »Spiritualis autem iudicat omnia, et ipse a nemine iudicatur. Quis enim cognouit sensum Domini? quis instruet eum? nos autem sensum Christi habemus .« Nam sicut paulo superius premittitur: »Nobis reuelauit Deus per Spiritum suum. Spiritus enim omnia scrutatur, etiam  profunda Dei. Quis enim hominum scit que sunt hominis, nisi spiritus hominis, qui in ipso est? ita et que Dei sunt, nemo cognouit, nisi Spiritus Dei. Nos autem non spiritum mundi accepimus, sed Spiritum qui ex Deo est, ut sciamus que a Deo donata sunt nobis: que et loquimur non in doctis humane sapientie uerbis, sed in doctrina Spiritus, spiritualibus spiritualia comparantes. .« Ex quibus Apostoli uerbis inter alia illud maxime considerandum est quod ait: »Nos non spiritum mundi accepimus, sed Spiritum qui ex Deo est.« Spiritus enim mundi, ut B. Ioannes scribit, in maligno positi, spiritus malignus est, qui a Domino in Euangelio princeps mundi uocatur, sicut est illud: »Princeps huius mundi eiicietur foras ;« et: »Princeps  huius mundi iudicatus est ;« et: »uenit princeps huius mundi, et in me non habet quidquam .« Quem utique palam est eos non accepisse qui sciunt que a Deo donata sunt eis. Quam scientiam operatur in eis Spiritus qui ex Deo est. Quem ad hoc accepisse perhibentur, ut sciant que a Deo donata sunt eis. Probatio ergo acceptionis Spiritus, qui ex Deo est, eorum que ab ipso donantur recognitio est. Quam nos perfecte retinere ex hoc comprobatur, quia donum donari, id est gratis accipi, et dari secundum euangelicam et apostolicam traditionem profitemur, et pro modulo nostro defendimus, spiritualibus spiritualia comparantes Unde e diuerso colligitur eos spiritum mundi accepisse, qui  contra euangelicam apostolicamque disciplinam donum Dei pecunia posse possideri estimant, credunt, profitentur et, quantum possunt, defendere conantur, carnalibus spiritualia comparantes. Qui si eumdem spiritum mundi quis et ubi sit, uel quid iam passus recolerent, cum magna cordis contritione erui de potestate tenebrarum, atque, dum adhuc licet, transferri in regnum Filii claritatis paterne quererent. Siquidem ille est princeps mundi, rector tenebrarum earum, hominum scilicet infidelium, in quibus tanquam in filiis diffidentie regnat et operatur sua ipse serpens antiquus, qui est diabolus et Satanas iam iudicatus et damnatus atque foras eiectus, non utique extra fabricam celi et terre, sed extra corda fidelium, quos fecit Christus regnum, et sacerdotes  Deo et Patri suo. Quod si spiritus mundi iam damnatus est et foras eiectus, patet iam damnatum et cum eo foras eiectum mundum, cui ipse principatur, nec iam esse in mundo, quem dilexit Deus, et, sanguine Filii sui redemptum, emundauit lauacro aque in uerbo, ut sit ipse Deus cum eis eorum Deus. Nam que pars fideli cum infideli? Quapropter quisquis  de Spiritu sancto male sentit, animaduertat quid B. papa Damasus Paulino Antiocheno patriarche scribens, inter alia dicit: »Si quis de Patre et Filio bene senserit, de Spiritu autem sancto non recte habuerit, hereticus est.« Et quod omnes heretici de Filio Dei, aut de Spiritu sancto male sentientes, in perfidia Iudeorum et gentilium inueniuntur. Nempe Iudeis dicentibus: »Nos ex fornicatione,« uidelicet idololatria, »non sumus nati. Unum Patrem habemus Deum;« respondit Dominus iehsu: »Si Deus Pater uester esset, diligeretis utique me. Ego enim ex Deo processi, et ueni. Neque enim a me ipso ueni, sed ille me misit. uos ex patre diabolo estis .« Simoni quoque Mago Spiritum sanctum mercari cupienti Petrus dixit: »Non est tibi pars, neque  sors in hac fide .« Sed ne forte continuata hec repulsio licet pernecessaria, si diuturnior habeatur, sic desertorem urgeat et impetat, ut commilito noster defessus oppetatur, delicato lectori respirandi gratia oportet scriptoris intentio consulat, tandemque hic finis primi huius libelli fiat.


 EXPLICIT LIBER PRIMUS.



INCIPIUNT CAPITULA LIBRI SECUNDI.

     I. Quid beatus Petrus apostolus suique coapostoli de hereticis senserint.
    II. De pietate et impietate, et de Cham et Balaam presumptione.
    III. De peccato Chore et fautorum eius atque pena  eorum.
    Iu. De uulgo sequaci presumptorum, et de differentia ueri et falsi sacerdotii.
    u. De Iamne et Mambre, quibus peiores sunt Simoniaci.
    uI. Ubi admonentur Christiani uitare supplantationem hereticorum, quorum inibi malum atque pena eorum ostenditur.
    uII. De damnatione ficte querentium Deum sub exemplo Ananie et Saphire.
    uIII. De eo quod non solum uouendum, sed et reddendum sit Domino.
    IX. Quod Spiritus sanctus fidelibus appareat, infideles autem lateat, a quibus nec queritur.
    X. De excessus eorum differentia qui super fundamentum  Christi excedunt et eorum qui sine eius fundamento.
    XI. Quod uitandi sint heretici exemplo uiperarum et male arboris.
    XII. Quod plusquam uipere cauendi sint heretici, et de natura et typo earum.
    XIII. Qualiter uipere conueniant Simoniacis.
    XIu. Quod unius modi sint subuersores sacramentorum et uerborum Christi, et quod nec petant nec impetrant ab eo.
    Xu. Qualiter a quibusdam iuxta quedam non audiatur et iuxta quedam audiatur Dominus.
     XuI. Ubi contradicitur hereticos nec sicut criminosos intra ecclesiam Deum audire.
    XuII. De differentia negotiatorum seculi et eorum qus dicuntur Simoniaci.
    XuIII. De eo quod carnales Ecclesie sine fide non  sint instar Ruben et Gad, et dimidie tribus Manasse.
    XIX. De eo quod Simoniaci a Satana peruaduntur exemplo Iude proditionem Domini aggredientis.
    XX. Quot maledictionibus cum Iuda Simoniaci subiaceant, et qualiter omnem Ecclesiam uendant.
    XXI. De eo quod non prosit Simoniacis qualiscunque eorum eleemosyna.
    XXII. Quid uulpes Simoniace faciant uel patiantur.
    XXIII. Allegoria de uulpibus a Samsone captis.
    XXIu. Collatio actuum Iude et Simoniacorum.
    XXu. De eo quod Iudas sine fide penituit, et  quod consentientes principibus sacerdotum fide priuati sunt.
    XXuI. Quod nil nisi damnationem a Simoniacis accipiant etiam gratis ordinati, et quod idola faciant pro Christo adorari.
    XXuII. Sententia sancti Augustini qua omnes heretici conuincuntur negare Iesum Christum in carne uenisse.
    XXuIII. Item cuius supra, de eo quod heretici Spiritum sanctum non habent, quamuis uisibilia sacramenta habeant.
    XXIX. Item cuius et unde supra in quo cognoscitur Spiritus Dei.
     XXX. Recapitulatio premissorum uerborum sancti Augustini.
    XXXI. De malitia Simoniacorum, et quod peiores sint latronibus, et sine aliqua fide Dei.
    XXXII. Qualiter heretici a Deo fornicantes faciant et alios fornicari.
    XXXIII. De diminutione Ecclesie et hereticorum multiplicatione.
    XXXIu. Quanto pernictosiores omnibus hereticis sint Simoniaci.
    XXXu. De natiuitate et incremento Simoniace hereseos.
    XXXuI. Qualiter Simoniaci non solum res Ecclesie, sed ipsos quoque principes cum populis diabolo rendunt.
     XXXuII. De inestimabili nequitia hereseos, et quali bestie in Apocalypsi comparetur.
     XXXuIII. Recapitulatio premisse sententie ex Apocalypsi.
    XXXIX. Que sint signa et prodigia catholicorum.
    XL. Que sint signa et prodigia hereticorum.
    XLI. De seuitia huius bestie et de charactere Christi et Antichristi.
    XLII. De negotiatoribus Christi et Antichristi.
    XLIII. Quo charactere Simoniaci noscantur esse Antichristi.
    XLIu. Quantum sint rei Ecclesie Simoniaci, et de numero nominis Christi.
    XLu. De numero nominis Antichristi.
    XLuI. Qualiter Satanas profanam Trinitatem contra diuinam exstruat.
    XLuII. Quod nichil prosit hereticis nec ad fidei nec ad  salutis effectum, etiamsi grandibus uocibus catholicum decantent symbolum.




Expliciunt capitula.



INCIPIT LIBER SECUNDUS.



CAPUT PRIMUM. Quid beatus Petrus apostolus suique coapostoli de hereticis senserint.


Principis apostolorum piissimi Simonis Petri sententiam in impiissimum Simonem Magum zelo ipsius columbe, cuius filius erat, prolatam, contra pertinaces calumniatores defensum ire pro captu ingenioli  aggressus, nullum mihi aptius principium, quam uerba eiusdem, cuius egregia fides nec defecit nec aliquando deficiet, sum arbitratus Quibus concordes sententie coapostolorum eius uelut subscriptiones subiungantur. Hic enim de ipso et huiusmodi perfidis et apostatis in epistola sua secunda latius disserens, ait: »Fuerunt pseudoprophete in populo, sicut et in uobis erunt magistri mendaces, qui introducent sectas perditionis, et eum qui emit eos Dominum negant, superducentes sibimetipsis celerem perditionem. Et multi sequentur eorum luxurias, per quos uia ueritatis blasphematur, et in auaritia fictis uerbis de uobis negotiabuntur, quibus iudicium iam olim non cessat, et perditio eorum non dormitat .« Et post pauca: »Hi uelut irrationabilia pecora naturaliter in captionem  et in perniciem in his que ignorant blasphemantes in corruptione sua peribunt, percipientes mercedem iniustitie . . . . Pellicientes animas instabiles, cor excitantis auaritie habentes, maledictionis filii: derelinquentes rectam uiam errauerunt, secuti uiam Balaam ex Bosor, qui mercedem iniquitatis amauit. Correptionem autem habuit sue uesanie: subiugale mutum, quod in hominis uoce loquens prohibuit prophete insipientiam. Hi sunt fontes sine aqua, et nebule turbinibus exagitate, quibus caligo tenebrarum reseruatur. Superba enim uanitatis loquentes, illiciunt in desideriis carnis luxurie eos qui paululum effugiunt, qui in errore conuersantur: libertatem illis promittentes, cum ipsi serui sint corruptionis; a quo enim quis superatus est, huius et seruus est. Si enim  refugientes coinquinationes mundi in agnitione Domini nostri, et Saluatoris iehsu Christi, his rursus implicati superantur: facta sunt eis posteriora deteriora prioribus. Melius enim erat illis non cognoscere uiam iustitie, quam post agnitam retro conuerti ab eo quod traditum est illis sanctum mandatum. Contigit enim illis illud ueri prouerbii : »Canis reuersus ad suum uomitum, et sus lota in uolutabro luti .« Iudas quoque apostolus de talibus nos commonens, ait: »Subintreunt quidam homines, qui olim proscripti sunt in hoc iudicium impii, Dei nostri gratiam transferentes in luxuriam, et solum Dominatorem et Dominum nostrum Iesum Christum negantes .« Et post pauca: »ue illis, qui uia Cain abierunt, et errore Balaam mercede effusi sunt, et contradictione Chore perierunt. Hi sunt in epulis suis macule, conuiuantes sine timore, semetipsos pascentes: nubes sine aqua, que a uentis circumferuntur; arbores autumnales, infructuose, bis mortue, eradicate; fluctus feri maris, despumantes suas confusiones; sidera errantia,  quibus procella tenebrarum in eternum seruata est. Prophetauit autem, et de his septimus ab Adam Enoch dicens: Ecce uenit Dominus in sanctis millibus suis facere iudicium contra omnes, et arguere omnes impios de omnibus operibus impietatis eorum, quibus impie egerunt, et de omnibus duris que locuti sunt contra eum peccatores et impii. Hi sunt murmuratores, querelosi, secundum desideria sua ambulantes, et os illorum loquitur superbiam, mirantes personas questus causa. uos autem, karissimi, memores estote uerborum, que predicta sunt ab apostolis Domini nostri Iesu Christi, qui dicebant uobis, quoniam in nouissimo tempore uenient illusores secundum sua desideria ambulantes in impietatem. Hi sunt qui segregant semetipsos, animales, spiritum non habentes. uos autem, carisrimi,  superedificantes uosmetipsos sanctissime uere fidei, in Spiritu sancto orantes, uosmetipsos in dilectione Domini seruate, exspectantes misericordiam Dei nostri Iesu Christi in uitam eternam. Et hos quidem arguite iudicantes, illos uero saluate de igne rapientes; aliis autem miseremini in timore, odientes et eam, que carnalis est, maculatam tunicam .« Ioannes quoque siue euangelista, ut creditur, siue presbyter Ecclesie Ephesi, cuidam sancte femine scribens dicit: »Hoc est mandatum Dei, ut quemadmodum audistis ab initio in eo ambuletis. Quoniam multi seductores exierunt in mundum, qui non confitentur Iesum Christum uenisse in carnem. Hic est seductor et Antichristus. uidete uosmetipsos ne perdatis que operati estis, sed ut  mercedem plenam accipiatis. Omnis qui recedit et non manet in doctrina christi, Deum non habet: qui permanet in doctrina, hic et Filium et Patrem habet. Si quis uenit ad uos et hanc doctrinam non affert, nolite eum recipere in domum, nec Aue ei dixeritis. Qui enim dicit illi Aue, communicat operibus eius malignis .« Hinc etiam ille minimus apostolorum uocatione, maximus autem predicatione et operatione Paulus, Galatas a pseudoapostolis fascinatos deterret, dicens: »Miror quod sic tam cito transferimini ab eo, qui uos uocauit in gratiam Christi, in aliud Euangelium; quod non est aliud, nisi sunt aliqui qui uos conturbant, et uolunt conuertere Euangelium Christi. Sed licet nos, aut angelus de celo euangelizet uobis, preterquam  quod euangelizauimus, anathema sit. Sicut predixi, et nunc iterum predico: Si quis uobis euangelizauerit preter id quod accepistis, anathema sit .« Idem ad Philippenses ait: »Quicunque perfecti sumus, hoc sentiamus, et si quid aliter sapitis, et hoc uobis Deus reuelabit. uerumtamen ad quod peruenimus, ut idem sapiamus, et in eadem permaneamus regula. Imitatores mei estote, fratres, et obseruate eos, qui ita ambulant, sicut habetis formam nostram .« Idem ad Colossenses: »Hoc dico, ut nemo uos decipiat in subtilitate sermonum .« Et post pauca: »uidete ne quis uos decipiat per philosophiam et inanem fallaciam, secundum traditionem hominum, secundum elementa mundi, et non secundum Christum  .« Idem quoque ad Thessalonicenses: »Si quis non obedit uerbo nostro per epistolam, hunc notate, et non commisceamini cum illo, ut confundatur. Et nolite quasi inimicum estimare, sed corrigite ut fratrem .« Idem ad Timotheum: »Finis precepti est caritas de corde puro et conscientia bona, et fide non ficta. A quibus quidam aberrantes conuersi sunt in uaniloquium: uolentes esse legis doctores, non intelligentes neque que loquuntur, neque de quibus affirmant .« Et post aliqua idem ad eumdem: »Spiritus manifeste dicit, quia in nouissimis temporibus discedent quidam a fide, attendentes spiritibus erroris, et doctrinis demoniorum in hypocrisi loquentium  mendacium, et cauteriatam habentium conscientiam suam .« Et post aliqua idem ad eumdem: »Si quis aliter docet, et non acquiescit sanis sermonibus Domini nostri Iesu Christi, et ei que secundum pietatem est doctrine, superbus nichil sciens, sed languens circa questiones et pugnas uerborum, ex quibus oriuntur inuidie, contentiones, blasphemie, superstitiones male, conflictationes hominum mente corruptorum, et qui ueritate priuati sunt, existimantes questum esse pietatem. Est autem questus magnus pietas cum sufficientia. Nihil enim intulimus in hunc mundum, haud dubium quia nec auferre quid possumus; habentes autem alimenta et quibus tegamur, his contenti simus. Nam qui uolunt diuites fieri, incidunt in tentationem, et  laqueum diaboli, et desideria multa inutilia et nociua que mergunt homines in interitum et perditionem. Radix omnium malorum est cupiditas; quam quidam appetentes errauerunt a fide, et inseruerunt se doloribus multis .« Idem ad eumdem: »Noli uerbis contendere. Ad nichil enim utile est, nisi ad subuersionem audientium. Sollicite cura te ipsum probabilem exhibere Deo operarium inconfusibilem, recte tractantem uerbum ueritatis. Profana autem et uaniloquia deuita. Multum enim proficiunt ad impietatem, et sermo eorum ut cancer serpit. Ex quibus est Hymeneus et Philetus qui a ueritate ceciderunt, dicentes resurrectionem iam factam, et subuertunt quorumdam fidem. Sed firmum fundamentum Dei stetit, habens signaculum hoc. Cognouit Dominus  qui sunt eius, et discedit ab iniquitate omnis qui nominat nomen Domini. In magna autem domo non solum sunt uasa aurea et argentea, sed et lignea et fictilia. Et quedam quidem in honorem, quedam autem in contumeliam. Si quis ergo mundauerit se ab istis, erit uas in honorem sanctificatum, utile Domino, ad omne opus bonum paratum. Iuuenilia autem desideria fuge. Sectare uero iustitiam, fidem, caritatem, pacem, cum his qui inuocant Dominum de corde puro. Stultas autem et sine disciplina questiones deuita, sciens quia generant lites. Seruum autem Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt, ne quando det illis Deus penitentiam ad cognoscendam ueritatem,  et resipiscant a diaboli laqueis, a quo capti tenentur ad ipsius uoluntatem .« Hoc autem scito quod in nouissimis diebus instabunt tempora periculosa, et erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui, uoluptatum amatores magis quam Dei, habentes quidem speciem pietatis, uirtutem autem eius abnegantes, et hos deuita. Ex his enim sunt qui penetrant domos, et captiuas ducunt mulierculas oneratas peccatis, que ducuntur uariis desideriis, semper discentes, et nunquam ad scientiam ueritatis peruenientes: quemadmodum Iamnes et Mambres restiterunt  Moysi , ita et hi resistunt ueritati, homines corrupti, mente reprobi circa fidem, sed ultra non proficient. Insipientia enim eorum manifesta erit omnibus sicut illorum fuit .« Et post pauca: »Erit enim tempus, cum sanam doctrinam non sustinebunt, sed ad sua desideria coaceruabunt sibi magistros, prurientes auribus, et a ueritate quidem auditum auertent, ad fabulas autem conuertentur .« Et post aliqua idem ad eumdem: »Alexander erarius multa mala mihi ostendit, reddet ei Dominus secundum opera eius .« Item ad Titum: »Sunt multi inobedientes, uaniloqui et seductores, maxime qui de circumcisione sunt, quos oportet redargui: qui uniuersas domos subuertunt, docentes  que non oportet, turpis lucri gratia. Dixit quidam ex illis proprius propheta ipsorum: Cretenses semper mendaces, male bestie, uentres pigri. Testimonium hoc uerum est. Quam ob causam increpa illos dure, ut sani sint in fide, non intendentes Iudaicis fabulis, et mandatis hominum auersantium se a ueritate .« Et post aliqua idem ad eumdem: »Stultas autem questiones, et genealogias, et contentiones, et pugnas legis deuita; sunt enim inutiles et uane. Hereticum hominem post unam et secundam correptionem deuita, sciens quia subuersus est, qui eiusmodi est, et delinquit proprio iudicio condemnatus .«



CAPUT II. De pietate, et impietate, et de Cain et Balaam presumptione.


Hec nos ex apostolicis litteris latius decerpsisse, et continuatim hic inseruisse nullus superfluum ducat, quia cum alias hereses, tum maxime illam notant, que turpis lucri sequax, pietatem questum estimat. Pietas autem hic non est intelligenda ea que uulgo solet intelligi, et improprie dici misericordia, sed ea que Grece dicitur eusebia, id est bonus cultus, uel potius theusebia, id est Dei cultus, secundum quam Dei cultor, uel boni cultor dicitur pius, scilicet recta fide Deo deuotus et religiosus, sicut e contrario impius, quisquis ueri Dei ignarus, infidelis scilicet aut incredulus, spiritibus erroris passim prostituitur, et ad libitus eorum famulatur. Pietatis enim ostiaria fides est, sine qua nec Deo  placetur, nec Deus placatur, nec colitur. Unde huius uocabulo attendentes, quotquot fideles sumus, peccatores quidem nos dum peregrinamur a Domino  ueraciter atque salubriter profitemur, impios autem nos omnimodis dicere abhorremus et deuitamus. Ac per hoc astruitur omnis quidem impius etiam peccator, sed non omnis peccator etiam impius, quia quisquis fidelis quandiu hic uiuitur non quidem sine peccato est, cum tamen sine impietate, id est infidelitate sit. Infidelis autem nec sine peccato, nec sine impietate, quales sunt impii Iudei et pagani, de quibus Dominus in Euangelio ait: »Qui non credit iam iudicatus est, sicut et princeps mundi huius iam iudicatus est .« Ideo secundum  Psalmistam: »Non resurgent impii in iudicio .« Quorum medium beatus Petrus sic commemorat: »Secuti uiam Balaam ex Bosor .« Porro duos ultimos beatus Paulus ita detegit: »Quemadmodum Iamnes et Mambres restiterunt Moysi, ita et hi resistunt ueritati .« Quapropter si diligenter inspicitur presumptio, auaritia simul et pertinacia, in his quinque argui deprehenduntur. Que utique tria omnium hereseon existunt gemina, incrementa tamen et firmantia. Et Cain quidem presumptio illa inter alias existit, quod secundum B. Ioannis apostoli  dictum, ipse qui ex maligno erat , et cuius opera maligna, ob inuidiam sanctissimi fratris, cuius iusta erant opera, sacerdotale sibi officium sacrificium Deo offerendo presumpsit . Quam nimirum sacerdoti prerogatiuam sola deuotio patribus ante legem conferebat, ut uelut sacerdotes sub lege altaria Domino sacrificarent et hostias offerrent, sicut Ne, Melchisedech, Abraham, Isaac et Iacob et B. Iob. Porro auaritia illi tanta aspirauit, ut commune et publicum omnibus bonum, primus ad proprium et priuatum redigere laboraret, presumptis spatiis et terminis translimitando. Cuius squalidus et sedulus fossor sic incubabat, ut quidquid sibi ex illa proueniebat, in illam anxius sic reponebat,  ut uix tandem conniuente auaritia ad solam inuidiam fratris ex terra leuatum manipulum offerret. Et uere miserabilis et mirabilis auaritia perfidi hominis, cui cum duobus tantum uiris, tunc patre scilicet et fratre, paruus et angustus uisus est totus orbis terrarum cum totidem partibus suis. Demum pertinacia eumdem sibi inextricabiliter deuinxit, ubi etiam ipsi Domino a peccatis et a premeditato fratricidio se compescenti et absterrenti acquiescere contempsit. Refert namque Genesis, Dominum dixisse ad Cain: »Quare iratus es? et cur cecidit facies tua? Nonne si bene egeris recipies? sin autem male, statim in foribus peccatum aderit, sed sub te erit appetitus eius, et tu dominaberis illius .« uel secundum aliam translationem: »Si recte  offeras; recte autem non diuidas, peccasti, quiesce.« Porro Balaam presumptione hac notatur, quoniam cum esset ariolus et idololatra, credebat se prophetam atque benedictum cui benediceret, maledictumque cui malediceret, quodque ueluti sacerdos Dei altaria edificabat. Auaritia quoque illius et ex libro Numeri, et ex Epistola B. Petri apostoli euidenter agnoscitur, ubi predicit magistros mendaces ab Ecclesia exituros, qui pellicientes animas instabiles, cor exercitatum auaritia habentes, maledictionis filii, derelinquentes rectam uiam errauerunt, secuti uiam Balaam ex Bosor, quimercedem iniquitatis amauit . Cui concordans coapostolus eius Iudas Iacobi, intentat illis ue, qui errore Balaam mercede effusi sunt . Cuius pertinacia  ex hoc maxime conuincitur, quod etiam quater a Domino correptus, et admonitus mentem a maledictione . . . perditionem Isrelis minime mutauit. Nempe sicut sacra historia refert, bis eum domi adhuc positum, sic Dominus premonuit: »Noli ire cum hominibus istis, neque maledicas populo, quia benedictus est .« Cui tamen postmodum precepit: »Si uocare te uenerunt homines isti, surge et uade cum eis, ita duntaxat, ut quod precepero tibi facias .« Cui iam in uia posito post afflamina asine angelus apparens interminatus est sic: »Ego ueni ut aduersarer tibi, quia peruersa est uia tua, mihique contraria .« Quem tamen permittens ire, dixit: »uade cum istis; et caue ne aliud quam precepero tibi loquaris  .« Sed impius ille ferali auaritie addictus, clam eis laqueos perditionis aptauit, quibus palam se in mortem fieri similem optauit.



CAPUT III. De peccato Core et fautorum eius, atque pena eorum.

Iam in ipsa contradictione Core, presumptio et auaritia idem uidentur esse. Nam ambiendo indebitum sibi sacerdotium presumpsit, et presumendo ambiuit. Porro auaritia, ut B. Gregorius ait, non solum pecunie est, sed etiam altitudinis. Recte enim auaritia dicitur, cum supra modum sublimitas ambitur. Si enim non ad auaritiam honoris rapina pertineret. nequaquam Paulus de Unigenito Filio diceret: »Non rapinam arbitratus est esse se equalem Deo .« In hoc ergo diabolus parentem  nostrum ad superbiam traxit, quo eum ad auaritiam sublimitatis excitauit. Pertinacia quoque Core in hoc ostenditur, quod nec increpatione, nec admonitione ad cor fuit reuersus. Denique, ut historia refert, ita illi acriter impudenterque iurganti et exprobranti mitissimus hominum Moyses rospondit: »Mane notum faciet Dominus qui ad se pertineant, et sanctos applicabit sibi, et quos elegerit appropinquabunt ei. Hoc igitur facite. Tollat unusquisque thuribula sua, tu Core, et omne concilium tuum, et hausto cras igne ponite desuper thymiama coram Domino, et quemcunque elegerit ipse erit sanctus. Multum erigimini, filii Leui. Dixit rursum ad Core: Audite, filii Leui. Num parum uobis est quod separauit  uos Deus ab omni populo, et iunxit sibi, ut seruiretis ei in cultu tabernaculi, et staretis coram frequentia populi, ut ministraretis ei? Idcirco ad se fecit accedere te, et omnes fratres tuos filios Leui, ut uobis etiam sacerdotium uindicetis, et omnis globus tuus stet contra Dominum .« Hinc summotenus per internuntios comperta Dathan et Abiait ad ron proterua contradictione, iratus est Moyses ualde; Dominum: »Ne respicias sacrificia eorum. Tu scis quod ne asellum quidem acceperim ab eis, nec afflixerim quempiam eorum. Dixitque ad Core: Tu, et omnis congregatio tua, state seorsum coram Domino, et Aaron die crastino separatim. Tollite singuli thuribula uestra, et ponite super ea incensum, offerentes Domino CCL thuribula; Aaron quoque teneat thuribulum  suum. Quod cum fecissent, stantibus Moyse et Aaron, et coaceruantes aduersus eos omnem multitudinem ad ostium tabernaculi, apparuit cunctis gloria Domini. Locutusque Dominus ad Moysen et Aaron ait: Separamini de medio congregationis huius, ut eos repente disperdam. Qui ceciderunt proni in faciem, atque dixerunt: Fortissime Deus spirituum uniuerse carnis, num uno peccante contra omnes tua ira deseuiet? Et ait Dominus ad Moysen: Precipe uniuerso popula, ut separentur a tabernaculis Core et Dathan et Abiron. Surrexitque Moyses et abiit ad Dathan et Abiron, et sequentibus eum senioribus Isrel, dixit ad turbam: Recedite a tabernaculis hominum impiorum, et nolite tangere que ad eos pertinent, ne inuoluamini in peccatis  eorum. Cumque recessissent a tentoriis eorum per circuitum, Dathan et Abiron egressi stabant in introitu papilionum suorum cum uxoribus et liberis omnique frequentia. Et ait Moyses: In his scietis quod Dominus miserit me, ut facerem uniuersa que cernitis, et non ex proprio ea corde protulerim. Si consueta hominum morte interierint, et uisitauerit eos plaga, qua et ceteri uisitari solent, non misit me Dominus: sin autem nouam rem fecerit Dominus, ut aperiens terra os suum deglutiat eos et omnia que ad illos pertinent, descenderintque uiuentes in infernum, scietis quod blasphemauerint Dominum. Confestim igitur ut cessauit loqui, dirupta est terra sub pedibus eorum, et aperiens os suum deuorauit illos cum tabernaculis suis, et uniuersa substantia;  descenderuntque uiui in infernum operti humo, et perierunt de medio multitudinis. At uero omnis Isrel, qui stabat per gyrum, fugit ad clamorem pereuntium, dicens: Ne forte et nos terra deglutiat. Sed et ignis egressus a Domino interfecit CCL uiros qui offerebant incensum .« Ex quo utique diuine seueritatis iudicio, etiam in superficie historie, quam pene totam huic opusculo inserendam iudicamus, coniicere possumus quid mereantur aut quid passuri sint qui sacerdotium Christiane gratie sibi seculariter uindicare presumunt, si tanta animaduersione mulctati sunt, qui sacerdotium Mosaice legis sibi contumaciter preripere attentauerunt; quorum duorum sicut quam maxima in sacramentis est differentia,  sic et quam maxima debet esse in ministris utriusque distantia, quantum scilicet distare solet seruuli ab imperatoris persona. Equidem Mosaicum illud sacerdotium sacrificiis carnalibus insistens sanguinem hircorum et taurorum, aliquorumque animalium, quo secundum Apostoli dictum impossibile erat auferri peccata, umbram solummodo futurorum bonorum preferebat; Christianum autem, spiritualibus hostiis uacans, sanguinem Agni incontaminati et immaculati Iesu Christi, qui tollit peccata mundi, quotidie fundit in remissionem peccatorum per manifestam ueritatem presentium et futurorum bonorum. Illud quoque animaduertendum, quod Core non pecunia [sibimet sacerdotium quesierit], sed gradus sui propinquitate, sed cognatione,  qua contribules erant ipse et Aaron, quamuis non eiusdem familie, et quia confidebat se quoque Domini esse, sicut ex his uerbis eius cognoscitur aperte: »Sufficiat, inquit, uobis quia omnis multitudo sanctorum est, et in ipsis est Dominus. Cur eleuamini super populum Domini?«  Sed et illud non minus animaduertendum, quam horrendo et miserabili modo Dathan et Abiron uiuentes in infernum cum omnibus suis, cumque omni supellectile sua descenderint, cum sibimet sacerdotium non quesierint, neque enim ex tribu Leui erant, sed tantummodo presumptoribus fauerint. Et tamen grauius puniti sunt fautores et defensores, quam ipsi presumptores. Grauius est enim terra deglutiri uiuos cum rebus et ipsis paruulis, qui non peccauerant,  quam igne amburi solos qui peccauerant. Animaduertant hoc laici et clerici, qui non timent prauis et indisciplinatis patrocinari, maximeque qui indignos, aut potentia sua, uel fauore, seu pretio ad sacros ordines exigunt promoueri. Animaduertant quoque quia prohibitus fuit populus contingere quidquid eorum que ad Dathan et Abiron pertinebant, ne inuoluerentur peccatis eorum, cum supellex Core in tantum non perierit, ut etiam thuribula eorum in laminas producta iussu Dei altari affusa sint. Et ut historia refert in sequentibus, factum est grande miraculum, ut, pereunte Core, filii illius non perirent; tandemque cognoscant defensores uel fautores prauorum quanto peiores sint prauis ipsis. Etenim sicut priores in scelere prius Dathan et  Abiron terra absorbuit; dein Core cum suis complicibus flamma corripiens combussit. Pre cunctis autem animaduertant Simoniaci, qui post innumera anathemata Spiritum sanctum pro ecclesiastice dignitatis ambitione pecunia impugnare presumunt, quique se expugnare uel expugnari posse cumdem credunt, quanto sceleratiores sint Core, qui, ante quidlibet anathema, sacerdotium Iudaice Synagoge nulla pecunia prolata uel promissa, sed sola cognationis, uel sanctitatis fiducia, sibi arripere tentauit. Preterea animaduertant Simoniacorum, seu quorumlibet indisciplinatorum fautores et obstinati defensores ab euangelica ueritate quid timere debeant, si Dathan et Abiron ab umbra legati tantam  cladem experti sunt. Seuerior enim Euangelii quam legis est cautio, quia in hac prauum factum solummodo, in illa autem punitur etiam cogitatio. Et certe Dathan et Abiron atque Core duplici contritione, corporis scilicet et anime, creduntur contriti, ut attestatur Iudas Iacobi.



CAPUT Iu. De uulgo sequaci presumptorum et de differentia ueri et falsi sacerdotii.

iehsu de terra Aegypti populum saluans, secundo eos qui non crediderunt perdidit. Sed hinc iam quid eadem historia subiungat perpendatur: »Murmurauit autem omnis multitudo filiorum Isrel sequenti die contra Moysen et Aaron, dicens: uos interfecistis populum Domini. Cumque oriretur seditio et  tumultus incresceret, Moyses et Aaron fugierunt ad tabernaculum federis. Quod postquam ingressi sunt operuit nubes, et apparuit gloria Domini, dixitque Dominus ad Moysen: Recedite de medio huius multitudinis, etiam nunc delebo eos. Cumque iacerent in terram, dixit Moyses ad Aaron: Tolie thuribulum, et hausto igne de altari mitte incensum desuper, pergens cito ad populum, ut roges pro eis. Iam enim egressa est ira a Domino, et plaga deseuitur. Quod cum fecisset Aaron, et cucurrisset ad mediam multitudinem, quam iam uastabat incendium, obtulit thymiama; et stans inter mortuos et uiuentes, pro populo deprecatus est, et plaga cessauit. Fuerunt autem qui percussi sunt quatuordecim millia hominum et septingenti, absque his qui perierunt  in seditione Core .« In quo uidelicet facto euidenter monstratur quod etiam peruersorum sequax uulgus diuina indignatione enormiter prosternitur, dum eosdem peruersos quos populus Dei falso credebat et dicebat interfectos conqueritur. Nec mirum, quia amicus stultorum efficietur similiter, ut ait Salomon, quorum societatem cauendam edocet sic: »Fili mi, si te lactauerint peccatores, ne acquiescas eis. Si dixerint: ueni nobiscum, aut sortem mitte nobiscum, marsupium unum sit omnium nostrum. Pedes enim eorum ad malum currunt. Ne emuleris uiros impios, nec desideres esse cum eis, quia fraudes labia eorum loquuntur. Et cum detractoribus ne commiscearis, quoniam repente consurget perditio eorum, et ruinam  utriusque quis nouit? Ne des alienis honorem tuum, et annos tuos crudeli, ne forte impleantur extranei uiribus tuis, et labores tui sint in domo aliena, et gemas in nouissimis quando consumpseris carnes et corpus tuum, et dicas: Cur detestatus sum disciplinam, et increpationibus non acquieuit cor meum, nec audiui uocem docentium me, et magistris non inclinaui aurem meam? , Pene fui in omni malo in medio Ecclesie et synagoge, que ex prouerbiis idcirco latius collegimus, quia bruta et segnis ad malumque prona hominum multitudo doctrinam ueritatis cognoscere contemnit, tantum praua facta maiorum uei rectorum suorum imitari cupida, sua se ignorantia, cui sponte subiacet,  excusare contendit, cum dicat Paulus: »Qui ignorat ignorabitur .« Unde abiiciat a se ignorantiam que mater est uitiorum Christianus populus, discat quis sit pastor, quis mercenarius, quis fur et latro; et pastorem quidem omnino sequatur et audiat, mercenarium autem solummodo audiat, et interim sufferat; furem uero et latronem nec aliquando audiat, nec sufferat, quia non ueniunt nisi ut furentur et mactent et perdant. Et heu lacrymabiliter uitiata nostre humanitatis conditio! que uix unquam, diurnis meditationibus et quotidianis premonitionibus fatigata, cognoscit sibi appetenda, uel fugienda, cum reliqua omnia animalia ab ipso sui exordio solo instinctu nature appetant sibi accommoda, et fugiant incommoda, uel, ut turtures  [miluos] et huiusmodi, siue accipitres, generisque eorum aues columba. In superficie quoque prefixe historie indubitanter monstratur quantum differant qui sumunt sibi honorem ab his qui a Deo uocantur. Core quippe eiusque complices offerendo incensum et preces Domino nemini profuerunt, sibi autem per omnia obfuerunt, ubi nec mora incendium meruerunt. Aaron autem solus offerendo incensum, et rogando pro pereuntibus, inter mortuos et uiuos stans, quasi quidam inexpugnabilis et impenetrabilis murus, et ipse a tanto incendio permansit illesus, atque illud auertit a superstitibus. Taliter unius legitimi sacerdotis oblatio, et oratio indignationem diuinitatis placauit, quam ducentorum quinquaginta presumptorum sibi et aliis prouocauit. Quod oportet  audiant Simoniaci atque eorum defensores, si habent aures audiendi, tandemque desinant precibus suis et sacrificiis contra se et contra populum inexstinguibiliter accendere iram Dei.



CAPUT u. De Iamne et Mambre, quibus peiores sunt Simoniaci.

Restant Iamnes et Mambre quorum presumptio et auaritia palam est. Denique cum essent malefici, gemine auaritie causa, presumebant signa diuinitatis emulari, siue ut pares Moysi uel superiores illo estimati a populo magnificarentur, aut certe ut regiis donis cumularentur. Quorum pertinacem fallaciam nuda ueritas et maxima potentia signorum Moysi non repressit, donec illis copia fallendi palam omnibus defecit. Nam quia uti ratione ad discernendum  bonum a malo nolebant, eos tanquam infideles non uerba, sed signa respicere admonebant, et increpabant. Siquidem admonitio simul et increpatio illis adhibebatur, ubi a uirga Moysi uirge eorum deuorabantur, et aqua in sanguinem uersa atque rane educte ad id quod fuerant per solum Moysen reuertebantur, cum ipsi malefici plagas illas sibi et aliis tantum addere, non autem possent auferre. Qui cum postea etiam ipsam fallendi et nocendi possibilitatem in tertia plaga amisissent, dixerunt: »Digitus Dei est hic .« Unde constat Spiritum sanctum, cuius operationi in Moyse resistebant, eorum prestigia tunc exinanisse, et postea in tertia nichilominus plaga, que iam sexta erat,  propter pertinaciam, etiam cum iumentis eos ulceribus et uesicis turgentibus deturpasse et condemnasse, ne iam possent stare coram Moyse. Porro digitum Dei Spiritum sanctum esse ipse Dominus in Euangelio indicat, dicens: »Si in digito Dei eiicio demonia .« Quod alius euangelista exponens, ait: »Si in Spiritu Dei.« Hinc perpendant heretici quibus sint assimilati, et caueant se suaque arcana aut, sicut ipsi sibi presumunt, sacramenta assimilare sacramentis catholicorum, quibus cooperatur digitus Dei, nec pro sua irrationabili pertinacia a Spiritu sancto, cui contumaciter repugnare non metuunt, uelut iumenta irrationabilia irrecuperabiliter percutiantur. Perpendant quoque maleficos illos nullis suis inuocationibus et exsecramentis potuisse  auferre uel imminuere clades suorum et suas, sed potius augmentasse, et tandem, digitum Dei confessi, incipiant sibi suisque ecclesiasticos ordines humiliter declinando pauere, potius quam superbe usurpando interitum propagare. Quod nisi sategerint, nequiores se Iamne et Mambre procul dubio nouerint, cum isti digitum Dei sibi aduersari sentientes cesserint, ipsumque professi fuerint, licet impenitentes ueniam non meruerint. Ipsi uero nichil preter solam pertinaciam habuerint, tanto scilicet nequiores, quanto illi in scelere minores, ut puta qui fuerint magi Pharaonis mortalis utique hominis, cum sint ipsi sub nomine religionis lenones antiqui serpentis. Quapropter exemplo Cain, Balaam, et Core, de quibus supra diximus, et magorum horum de  quibus sermo est, perterrefacti, quotquot cupiunt de catholice Ecclesie pace in eternum gaudere, caueant presumptionem, fugiant auaritiam, deuitent pertinaciam, illam B. Pauli semper pre oculis habentes sententiam: »Quecunque scripta sunt, ad nostram doctrinam scripta sunt .« Et: »Hec omnia in figura contingebant illis. Scripta sunt autem ad correctionem nostram, in quos fines seculorum deue nerunt .«



CAPUT uI. Ubi admonentur Christiani uitare supplantationem hereticorum, quorum inibi malum atque pena ostenditur.

Et nunc sacerdotes, reges terre, et omnes populi,  intelligite, crudimini, principes et omnes iudices terre; iuuenes et uirgines, senes cum iunioribus, apprehendite disciplinam, nequando irascatur Dominus et pereatis de uia iusta. Diligite iustitiam, recolite quis dederit uobis pignus Spiritus, et nolite contristare eumdem Spiritum sanctum Dei, in quo signati estis in die redemptionis. »An nescitis quia corpora uestra templum sunt Spiritus sancti, quem habetis a Deo, et non estis uestri? «---»uos enim estis templum Dei uiui, et Spiritus sanctus habitat in uobis. Si quis autem templum Dei uiolauerit, disperdet illum Deus .«---»Templum enim Dei sanctum est quod estis uos. Empti estis pretio magno .« Nolite uos denuo uendere diabolo quadrante minimo, quem donec reddatis, de  carcere districti Iudicis exitum frustra speratis. Nolite facere domum Dei Patris domum negotiationis, neque domum orationis speluncam latronum. Sentite de Domino in bonitate, presumite de illo ad bonum incipere, facere et perficere, et in simplicitate cordis querite illum, non autem in aliqua duplicitate, neque potestis Deo seruire, uel adherere, et mammone. Denique quia ipse Spiritus sanctus simplicitas est, et simplices facit, simplicesque ut ab ipsis queratur querit, congrue in simplicissima auium super simplicissimum Dominum Iesum apparuit et mansit: que, simplicibus frugibus contenta, nulli rapine inhiat, quin potius fallaces miluos, et huiusmodi raptores [aues] caute deuitat. »Simplicitas autem iustorum diriget eos, et supplantatio peruersorum uastabit  illos .« Unde iusti ex fide uiuentes siue pro officio suo manus alicui simpliciter imponant, siue aliud quid in nomine Domini agant, omnia eis cooperantur in bonum. Econtrario peruersi quia supplantationi mutue insatiabiliter inhiant, peccatum est quidquid actitant, quoniam sine fide exstat. Nam ubi supplantatio est, fraus quoque est. Ubi uero fraus, ibi et infidelitas atque maledictio, sicut propheta denuntiat: »Maledictus qui facit opus Domini fraudulenter .« Itaque attendatur inter alias illa Simoniacorum supplantatio, qua se inuicem supplantant uendendo et emendo. Equidem emptor pretium dando supplantat uenditorem, dum illum gratia Dei fraudat ne eam habeat uenditor, aut pretium accipiendo nichilominus supplantat emptorem,  dum illum gratia Dei fraudat, ne eam accipiat. Qua supplantatione quia utrique inuicem se gratia Dei fraudant, elongatur ab eis benedictio, qua postmodum secum alios damnent. Quoscunque siue gratis, siue non gratis contaminat manus eorum impositio; ac per hoc fit ut supplantatio peruersorum uastet illos, nec relinquat eis radicem et germen spiritualis gratie. Nam quam periculosum sit etiam laicis ex secularibus rebus negotium, Sapientis monstrat hoc prouerbium: »Due species difficiles et periculose mihi apparuerunt: Difficile exuitur negotians a negligentia, et non iustificabitur caupo a peccatis labiorum. Propter inopiam multi deliquerunt, et qui querit locupletari, auertit oculum suum, sicut in medio compaginis lapidum palus figitur. Sic et inter medium  uenditionis, et emptionis angustabitur peccatum .« Quod si tam difficilis et periculosa est uenditio et emptio laicis in communibus et priuatis corum utilitatibus, quis enarrare potest quam difficilis et periculosa sit clericis in ecclesiasticis ordinationibus? Et certe tibi licita est uenditio rei tue, quia secundum B. Augustini dictum, non illicite uenduntur que licite emuntur. Nam ipse Dominus adolescenti cuidam: »uade, inquit, et uende omnia que habes ;« et alibi, ipso dicente Iude proditori: »Quod facis, fac citius ,« quidam discipulorum putauerunt eum solito dixisse: Eme nobis ea que opus sunt ad diem festum. Et tamen licita et pernecessaria plurimis  mortalium uenditio suarum rerum uix non infigit peccatum, quod Scriptura asserit inter uendentem et ementem figi et coangustiari uelut palus inter medias iuncturas lapidum. Et quantum putamus crimen incurrunt, qui illicita et pestifera uenditione alienam rem, contradicente eo cuius est, distrahere presumunt? Plane uiolenti et raptores sunt de quibus Apostolus: »Neque raptores, inquit, regnum Dei possidebunt .« In quibus, si possint, iuste considerent quantam rapinam presumant, qui de ipso Deo et omnium rerum uisibilium et inuisibilium Domino nefande negotiari affectant, ubi gratiam eius, quam gratis acceptam a se gratis dari precipit: uendere et emere ad multarum animarum perditionem non dubitant. uerum in hoc non solum raptores  et sacrilegi, uerum et homicide, periuri, apostate atque heretici, quorum iuste ultioni uix sufficiant uaria et innumerabilia tormenta inferioris inferni: qui nec prefatis sceleribus contenti, ad cumulum sempiterne damnationis sue blasphemant Spiritum sanctum, quem suo sacrilegio et rapine ceterisque nequitiis in tantum cooperari predicant et credunt, ut ad uotum illorum sacrificetur et benedicatur quidquid ipsi leprosi et maledicti ore manuque contingunt.



CAPUT uII. De damnatione ficte querentium Dominum, sub exemplo Ananie et Saphire.

Igitur quotquot estis filii Dei, quia Spiritu Dei agimini, in simplicitate cordis querite ipsum  Spiritum Dei, quoniam inuenitur ab his qui non tentant illum. Simplex est enim, imo ipsa simplicitas, cui per omnia exsecrabilis est simulatorum et calidorum duplicitas, iuxta quod scriptum est: »Simulatores et callidi prouocant iram Dei .« Ubicunque autem simulatio uel calliditas, ibi quoque fraus; et ubicunque fraus, ibi quoque tentatur diuinitas: qua utique tentatione ira Dei prouocatur, sicut in apostolorum Actibus uerbo et facto principis apostolorum monstratur, ubi sic legitur: »uir autem quidam nomine Ananias, cum Saphira uxore sua, uendidit agrum, et fraudauit de pretio agri, conscia uxore sua, et afferens partem quamdam ad pedes apostolorum posuit.  Petrus autem dixit ad eum: Anania, cur tentauit Satanas cor tuum mentiri te Spiritui sancto, et fraudare de pretio agri? Nonne manens tibi manebat; et uenundatum in tua erat potestate? Quare posuisti in corde tuo hanc rem? Non es mentitus hominibus, sed Deo. Audiens autem Ananias hec uerba, cecidit et exspirauit. Et factus est timor magnus in omnes qui audierunt. Surgentes autem iuuenes amouerunt eum, et efferentes sepelierunt. Factum est autem quasi horarum trium spatium, et uxor ipsius, nesciens quod factum fuerat, introiuit. Dixit autem ei Petrus: Dic mihi si tanti agrum uendidistis? At illa dixit: Etiam tanti. Petrus autem ad eam: Quid utique conuenit tentare uobis Spiritum Domini? Ecce pedes eorum qui sepelierunt  uirum tuum, ad ostium, et efferent te. Et confestim cecidit ante pedes eius et exspirauit. Intrantes autem iuuenes inuenerunt illam mortuam et extulerunt, et sepelierunt ad uirum suum. Et factus est timor magnus in uniuersa Ecclesia, et in omnes qui audierunt hec «. Que nimirum diuina indubitanter attestantur, quod fraudator non hominibus sed Deo, utique Spiritui sancto mentitus, ipsum Spiritum Dei tentare conuincatur. Cui misero pro uindicta mors infertur subita, quam etiam post paululum incurrit Saphira; cedis quidem tunc nescia, sed fraudis prius conscia. In quibus etiam ad litteram sententia completur, qua dicitur: Facientes et consentientes pari pena plectuntur; et: »Qui talia agunt digni sunt morte, non solum qui faciunt, sed qui  consentiunt facientibus .« Quem certe consensum beatus Petrus conspirationem arguit esse, dicens: »Utique conuenit uobis tentare Spiritum Domini?« quia enim Spiritus sanctus effusione gratie sue hanc caritatem primitiue Ecclesie inspirauerat, ut multitudinis credentium esset cor unum, et anima una, nec quisquam eorum que possidebat suum esse aliquid diceret, sed essent illis omnia communia ; nemini semel admouenti manum huiusmodi aratro permissum est respicere retro; alioquin non est aptus regno Dei , a quo prioris prepositi sui defraudator quis sponte effectus, apostatat omnino. Unde secundum Sapientis sententiam: »Qui transgreditur a iustitia ad peccatum, Deus parauit eum ad  rompheam ,« scilicet qua a paradiso eius prohibitus relinquatur sociandus diabolo et angelis eius. Denique etiam si quis a superiori proposito recedens, bono quidem, sed tamen inferiori se conferat, ipsum bonum non iam bonum, sed peccatum constat. uerbi gratia si que uirginalem seu uidualem continentiam professe, ad nuptias que utique bone sunt deuoluantur, iuxta Apostolum habent damnationem, quia primam fidem irritam fecerunt; hinc et Moyses in Deuteronomio ait: »Cum uotum uoueris Domino Deo tuo, non tardabis reddere, quia requiret illum Dominus Deus tuus, et si moratus fueris, imputabit tibi in peccatum. Si nolueris polliceri, absque peccato eris; quod autem  semel egressum est de labiis tuis, obseruabis, et facies sicut promisisti Domino Deo tuo, et propria uoluntate, et ore tuo locutus es .« Quapropter Spiritus sanctus institutioni sue, communi scilicet uite, fraudem irrogari nec ad momentum passus, simul infelix Ananias ingressus pretii partem pedibus apostolorum exposuit, correptus exspirauit, nec puncto temporis cum sanctis quos fraudauerat participari permissus, nec uiuus nec mortuus, sed nec conscia fraudis uxor eius. Et certe quantum ad humanum arbitrium ultio  hec seuera uidetur nimium, ut homo in conuersatione illa cenobitali adhuc ualde rudis uel nouitius, et qui nullum super hoc interdictum prius accepisse legitur, tam repentino et horrendo exitu cum coniuge damnatur; nec non quia non alieni, sed sicut Arator dicit:

Fur census sub fraude sui;
sed ob semel abreptum communis uite propositum, quod suum fuerat, iam non erat suum, quia erat et illorum qui non presumebant, nec dicebant aliquid suum. Unde non solum fraudator, sed fur quoque sacrilegus exstitit, quia quod sue potestatis prius fuerat retinere aut uendere, uoto et professione eius sacrum ceperit esse; et quia sacrum de sacro subripuit, dum sanctos suo censu fraudauit  duriori uindicte iure subiacuit, quam si sacrum non de sacro aut non sacrum de sacro subtraxisset. Quod necesse est sollicite considerent communis uite professores, ne post prohibitiones se inuicem fraudent, saltem extrema facultatum quondam suarum portione, et ut ueri sacrilegi damnationem, quam illi  in corpore pertulerunt, hanc ipsi cum omnibus qui aliquam fraudem aut rapinam Ecclesie facere presumunt in anima patiantur tanto grauius, quanto melior est anima quam corpus. Considerent quoque quod omnis illorum in fraude, et post fraudem cogitatio, locutio et actio, licet bona uideatur hominibus, Spiritui sancto tamen habeatur mendacium et tentatio, dicente Petro Ananie: »Cur tentauit Satanas mentiri te Spiritui sancto, et fraudare  de pretio agri? Quare posuisti in corde tuo hanc rem? Non es mentitus hominibus, sed Deo.« Ubi euidenter monstratur quod fraudem in corde ponendo mentitus sit Deo. Et post pauca uxori eius inquit: »Quid utique conuenit uobis tentare Spiritum Domini.«



CAPUT uIII. De eo quod non solum uouendum, sed et reddendum sit Domino.

Sed ne quis modice fidei apud se dicat, Si tam districte exigitur quod uouetur, cauendum est deinceps ne tale quod uoueatur, Psalmistam in Spiritu sancto sic premonentem audiat : »uouete.« Et ne tibi sufficere solum uouere putares,  mox subiungit: »Et reddite.« Et uelut interrogares cui uoueatur, et reddatur? respondet: »Domino Deo uestro.« Et ne forsan crederes te uel alios exteriora munera, u. g. oleum, ceram et incensum, ieiunium et plura huiusmodi offerentes excipi, adiicit: »Omnes qui in circuitu eius offertis munera.« Ac si diceret: Non uitupero quidem quod exteriora uestra Domino offertis, sed moneo ut et uos ipsos, animam scilicet ac corpus hostiam uiuentem, sanctam, Deo placentem, non conformati huic seculo, sed reformati in nouitate sensus uestri offeratis;  ut que sit uoluntas Dei, quod bonum et beneplacitum, et quod perfectum est probetis. Quod uotum ne negligeres, cui uoueris inculcat dicens: »Terribili.« Putasne quam Terribili? Adiecit: »Et ei qui aufert spiritum principum.« Cuius tenorem ut uere ineffabilem adhuc reuelare mortalibus laborans conclusit sic: »Terribili apud omnes reges terre.« Ergo quia indignum nimis est ut Domino nostro Iesu Christo, qui tanta et talia in nobis et pro nobis est operatus et passus, ingrati simus, totum quod habemus, uiuimus et sumus, ipsi uoueamus et reddamus. Alioquin melius est non uouere, quam post uotum non reddere; cum etiam per Moysen monstretur peccatum esse si tardamus uotum reddere. Quod si peccatum est si reddere tardauerimus,  quanto magis si non reddiderimus? Nam simili nobis homini si quid uouemus nec reddimus, quasi rebus suis eum fraudauerimus, aduersari nobis quantumcunque poterit sentiemus. Si autem aggressi Deo uotum reddere deficimus, post Satanam conuertimur, canisque ad uomitum reuersus, et sus in uolutabro luti lota efficimur . Itaque postquam multis modis sapienti satisfactum putatur quantum uitanda sit fraus, tandem Simoniaci, quibus pene tota hec nostra tragedia texitur, in se redeant, et quantam fraudem perpetrent uel admoniti recognoscant. Et si Ananias ex sola fraude, furto, sacrilegio, mendacio, conspiratione simul et tentatione Spiritus Dei notatus morte subita multatur, pro eo tantum quod ex agelluli sui pretio aliquantulum  sibi retinuit de crastino sollicitus, hi, si sufficiunt, estiment quanto furto, sacrilegio, mendacio, conspiratione simul et tentatione Spiritus Dei obnoxii sint, et qua pena digni, qui se inuicem Spiritui sancto fraudaturi, eumdem mediatorem sibi et causam pretii proponere satagunt, ut aucupantes alienam rem alienumque censum, adimpleant conspirationem suam, qua tentare conuenit eis ipsum Spiritum sanctum. Qui tamen quia non inuenitur ab his qui tentant illum, omnis eorum cogitatio, locutio et actio, sine dubio habetur Spiritui sancto mendacium, etiamsi hominibus uideatur alicuius ueritatis preferre indicium.



CAPUT IX. Quod Spiritus sanctus fidelibus appareat, infideles autem lateat a quibus nec queritur.


Porro quod mendacium a Spiritu sancto damnationem sibi et consciis suis, nullam autem sanctificationem quibuscunque acquirat, Ananie et Saphire mors clamat. Quin etiam si Deus apparet his qui fidem habent in illum, profecto patet Spiritum sanctum nec apparere Simoniacis qui perfidia et mendacio impugnant illum. Ubi enim mendacium, ibi et perfidia. Unde Dominus qui apparet fidelibus, abscondit se ab infidelibus. Fidei siquidem catholice apparet, ut puta in qua, et per quam in cordibus nostris manet; perfide autem heresi, ut puta quam per omnia horret, nusquam et nunquam nisi iratus et uindex adest. Unde constat quia nec inuenitur  ab eis, quoniam fraudando et mentiendo tentant illum, ut puta qui fidem non habent in illum, secundum quod incredulitatem iudeorum cauendam Apostolus monens, ait: »Neque tentemus Christum, sicut quidam eorum tentauerunt, et a serpentibus perierunt .« De quibus et Psalmista ait: »Tentauerunt Deum in cordibus suis, ut peterent escas animabus suis ,« dicendo, ut historia refert: »Est ne Deus in nobis an non?« Illud quoque Sapientie dicentis: »Querent me mali et non inuenient.« Si in hoc seculo subauditur, secundum precedentia accipiendum est, quasi diceretur: Tentabunt me mali et nec iuxta uelle suum inuenientur me fauentem sibi; alioquin quis quesiuit Dominum et non inuenit? »Quoniam in seculum misericordia  eius ,« et qui querit, inuenit . Si autem in futuro subauditur, queretur tunc, et non inuenietur quia dum inueniri potest nunc non queritur. Unde propheta ad uere querendum Dominum admonens ait: Si queritis, querite . Qui enim ficte querit Deum, nunquam inueniet eum: »Querite, inquit Psalmista, Dominum, et confirmamini, querite faciem eius semper .« Et tamen quia omnino uerum est: Qui querit, inuenit, concedatur etiam Simoniacos non ficte sed inhiantur querere, et ob id quod querunt indubitanter inuenire. Sed quid queritur? Quod psalmus increpatiue demonstrat dicens: »Filii hominum, usquequo graui corde? ut quid diligitis uanitatem, et queritis mendacium?«   Et quid inueniunt? Nimirum patrem mendacii, scilicet diabolum, qui attestante Domino in ueritate non stetit, quia ueritas non est in eo. Et cum loquitur mendacium, de suo loquitur, quia mendax est ipse et pater eius. Hinc et Sapiens dicit: »Semper iurgia querit malus « Angelus autem crudelis mittitur contra eum, auctor utique discordie. Si ergo quis quod querit inuenit, et si querens mendacium uel iurgium, patrem mendacii uel auctorem discordie inuenit, Simoniaci uenditores et emptores quid querunt, lucrum procul dubio terrenum, et ut summatim et aperte dicatur, pecuniam tantum. Sed quid inueniunt? Tentationem et laqueum diaboli, quia impugnando gratiam Dei uolunt ditari. Et cuius diaboli? Mammone scilicet,  qui lucris et pecuniis terrenis preest. Et ad quid inueniunt? ut sit eorum Dominus, ipsique serui eius, secundum quod dicitur: Amator pecunie seruus est Mammone.



CAPUT X. De excessus eorum differentia qui super fundamentum Christi excedunt, et eorum qui sine eius fundamento.

uerum quia et apud catholicos, uelut rara auis, estimatur qui inter eos pecunias aspernatur, quamuis plurimum differant qui eas sibi iuste querunt ad solum usum necessarium, ab his qui etiam ad superfluum, non se debent negotiatores, de quibus agitur nostris in aliquo assimilare, qui malunt temporaliter agere quam patriam Dei uenalem ducere  confidentes quia nichil deerit timentibus eum: qui, si etiam in terrenarum rerum negotiis interdum excedunt, eleemosynis, aliisque bonis quantocius pro certo placare sibi Dominum possunt, quia catholice fidei fundamentum in mente conseruant integrum. Cuius fundamenti merito salui fiunt, sic tamen quasi per ignem, etiamsi superedificauerint ligna, aliquando fenum, stipulas , quod de omnibus etiam criminosis creditur a quibus fundamentum id retinetur, si tamen in hac uita fecerint dignos penitentie fructus. Porro emptitii serui Mammone, eiusque uesane malitie dices et signiferi, qui non solum suas animas uenales habent, sed etiam ipsarum Creatorem et Sanctificatorem animarum uendere laborant, quid agent? aut quo  iidem milui fallacissimi a facie columbe ipsius, quam uenalem putant, fugient, qui fundamento quod est Christus iehsu, fide scilicet se priuarunt, super quem, uelut super firmam Petram, Ecclesiam suam ipse edificat? Neque enim eleemosynis aliisque bonis, que utique, subtracto ipso fundamento, nulla eis insunt, iuuari possunt, cum potius in peccatum illis reputetur quidquid aliis salutem operatur. Nec mirum cum ipsi nec salutem suam, nec alicuius querant in ecclesiasticis officiis; que sibi male presumunt, quod ex hoc probatur quia sola pecunia eis dominatur, que sola in actionibus eorum operatur; ipsa enim petitur, ipsa queritur a uenditore, ipsa pulsatur, ipsa proponitur, ipsa adoratur, ipsa inuocatur, ipsa datur, ipsa accipitur, ipsa  habetur, ipsa possidetur. Que si de medio aufertur, aut certe, dum exigitur, denegatur, procul dubio constat quia nec Deus petitur, nec queritur, nec pulsatur, nec proponitur, nec adoratur, nec inuocatur, nec datur, nec accipitur, nec habetur, nec possidetur. Sic uersa uice ipsa petit, ipsa pulsat, ipsam emptor proponit, ipsam adorat, ipsam inuocat, ipsam dat, per ipsam accipit, per ipsam habet quod habet, per ipsam possidet quod possidet. Sed quid? exteriorem dealbationem et interiorem denigrationem, quia perditionem, quia damnationem, quia maledictionem, quia sacrilegium, quia mendacium, quia apostasiam inuicem sibi dant et accipiunt, habent ac possident. Quin potius a tot demonibus possidentur quot modis praue negotiando supplantant  et supplantantur. Specialiter autem a maligno mammona, cuius sunt summi usurarii, cuique omnis intentio, et actio eorum militat. Neuter enim eorum, uenditor scilicet ac emptor, Deum proponit ante conspectum suum; imo penitus proponit sibi Deum, cui proponit numerum. Quo fit ut postponendo Deum, primum et nouissimum Antiquum utique dierum, cuius sine fine regnum, proponant sibi recentem Deum, atque deserendo suum adorent Dominum alienum, Psalmista contradicente sic: »Isrel, si me audieris, non erit in te Deus recens, neque adorabis Deum alienum .« Sed quia non obauditus fuit, subdit: »Et dimisi eos secundum desideria cordis eorum .«  Et paulo post: »Inimici Domini mentiti sunt ei ;« de quibus alibi congeritur: »uerumtamen pretium meum cogitauerunt repellere ,« Deum meum scilicet ad me. Qua cogitatione ad quid peruenerint, subiungit dicens: »Ore suo benedicebant, et corde suo maledicebant .« Si ergo qui cogitauerunt Deum a sancto uiro repellere, iam maledicunt corde, quamuis benedicant ore, quid putas agunt, qui non sola cogitatione, uerum locutione et opere laborant Dominum a se et ab aliis repellere? Quorum oris benedictio quecunque illa sit, indicibilis maledictio apud Deum fit, qui uerba uel facta hominum ex sola intentione cordis perpendit. Nec considerant quid boni dicant, sed dicendo quo intendant. Quod tantum solius Dei  est discernere, sicut Apostolus predicat aperte: »uiuus est, inquit, sermo Dei et efficax, et penetrabiliter omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis, et non est ulla creatura inuisibilis in conspectu eius. Omnia autem nuda et aperta sunt oculis eius ad quem nobis sermo .«



CAPUT XI. Quod uitandi sunt heretici exemplo uiperarum et male arboris.

Sed ne crederet quis se immunem noxe, si negligeret tales cauere, uelut qui corda eorum nequiret penetrare, ipse Dominus, in Euangelio monens a falsis prophetis attendendum, indicium  cognoscendi mox addidit, dicens: »A fructibus eorum cognoscetis eos .« Unde quorum auaritia uidetur palam sic seuire, ut non dubitent Spiritum sanctum uenalem proponere, constat eos falsos prophetas esse, quia, uelut profane arboris occultum germen, quale sit sapor pestiferi fructus prodit. Itaque que de ore procedunt, de corde exeunt; et ideo si mala sunt in corde, bona esse nequeunt in ore, etiamsi uideantur esse. Ea sunt enim que coinquinant hominem, cuius in ore benedictio, quia non pro Deo sonat, sed pro nummo plurima computatur maledictio, et nulla benedictio. Huiusmodi enim, ut ait Apostolus, »per dulces sermones et benedictiones seducunt corda innocentium .« Ecce, quales benedictiones,  que seducunt innocentes! Et quid est proprie seducunt? seorsum ducunt. Unde et quo? a Deo ad diabolum. Nam si a diabolo ad Deum, bene seducerent. uere, malus homo de malo thesauro cordis sui profert mala . Nam quid aliud inde proferre poterit, nisi quod thesaurizauit? In tales inuehitur Dominus dicens: »Genimina uiperarum, quomodo potestis bona loqui, cum sitis mali? aut facere [facite] arborem malam et fructum eius malum? .« In quibus ueritatis uerbis arguuntur deteriores malis arboribus, quia iste quales sibi sunt in radice tales se exhibent hominibus in sapore, illi autem, cum mali sint in corde, bona tamen uerbo tenus presumunt in ore. Et quam  congrue, per arbores malas, que uiuunt quidem, nec tamen sentiunt, accipiuntur pagani, qui perfidiam idololatrie, quam habent in corde, exhibent in ore. Per genimina autem uiperarum, que uiuunt et sentiunt, nec tamen discernunt, increduli et peruersi heretici, qui perfidiam quidem retinent simul in opere; sed in ore monstrant interdum se quoque quiddam recti sentire. Quod quia non discernunt, sibi et multis peiores, et perniciosiores paganis sunt, qui nichil fidei Christiane sentiunt, sicut uipere, nocentiores mala arbore existunt quantum, scilicet uenena, ab amaro uel noxio pomo differunt. Et uipere quidem, si non impetantur uel ledantur, ultro impetunt cetera animalia, et naturaliter ledunt. Mala autem arbor, nec quemlibet fructu suo  impetit, nec quemlibet, si non impetatur, ledit. Cum ergo tantum uipere, quas hereticos, et male arbores, quas paganos prefigurasse dictum est, differant, quis magis a catholicis tolerandos paganos quam hereticos dubitat? Siquidem pagani, nisi eos lacessas, non te lacessunt; et lacessiti, si preualent, damna exterioris substantie et contumelias infligunt, mortem uero corpori tantum uix aliquando inferunt. Porro heretici presumpta sibi specie Christiani sensus et prelata ultro te lacessunt, etiamsi quiescas et sileas, et tantum anime mortem pertinaciter querentes, damna exteriora et mortem corporis inferre nichili ducunt, quamuis etiam hec nonnunquam, si preualent, inferant constanter sibi resistentibus. In quo facto omnimodis similes sunt  diabolo qui, tantum animarum mortem sitiens, non curat, sicut B. Gregorius docet, ut terrena tollat, sed ut caritatem in nobis feriat, cuius fundamentum fides exstat. Pagani autem irritati in sua seuitia similes sunt bestiis, que se irritantium uestes discindunt, et aliquando in eos usque ad mortem carnis seuiunt. Qui profecto tanto fuerunt bonis tolerabiliores, hereticique intolerabiliores, quanto bestie deprehenduntur crudelitate demonibus inferiores, quarum crudelitas natura est, cum istorum sit uitium.



CAPUT XII. Quod plus quam uipere cauendi sunt heretici; et de natura et typo earum.

 Unde si horremus uiperas que, nature legibus ducte, nil peccati ex sua feritate contrahunt, quanto abhorrendi sunt heretici qui, solo afflatu demonum impulsi, quidquid uitiorum et scelerum, ubique iacet, irreuerenter agunt. Quos non absurde Chaldeos captiuantes, scilicet uel quasi demones, accipimus, quia quamuis natura homines sint, tamen captiuando fideles populos, uitio suo demones sunt, tanto utique sollicitius cauendi quanto bestiarum nequissimi, non solum dentibus ledunt, sed, quod miserabilius est, lingua quoque innumeras hominum cateruas perimunt, cum relique bestie dentibus solummodo, cornibus, aut pedibus sibi obiecta impetere soleant, que tanto minus formidande sunt quanto exterius est quod querunt, quantoque apertius  seuiunt. De quibus Psalmista dicit: »Filii hominum, dentes eorum arma et sagitte, lingua eorum gladius acutus .« Que lingua quantum incanto preualeat beatus Iob manifestat, dicens: »Occidet cum lingua uipere .« Cuius natura tam abominabilis est hominibus ut, cum nullo ab eis experimento sciatur, uix sine aureamento [f., horrore] animi audiatur, cum forte refertur. Ut enim physiologi asserunt, uipera conceptura aperto ore comparem suum expetit, cuius ori caput ille insano amore inserit. quod illa isaniori mordicus truncatum deglutit; que ex comparis sui morte taliter peracta mox concipiens, ubi maturi partus tempus habuerit, a filiis in ortum festinantibus infelix mater corrosa costis, perimitur, quia ei  natura negauit communes omnibus concipiendi et parturiendi effectus. Sic pessime bestiarum pereunt, mas uidelicet dum coit, femina dum parit; et mas quidem a femina, femina autem a filiis, lege parentum non multo post perituris. Quod physice dictum, si typice fuerit discussum, »Nihil enim fit in terra sine causa ,« congruit hoc nimirum anime prauis suis concupiscentiis, et carnis stimulate, ac per hoc fornicari a Deo, legitimo eius Sponse, cupide; cui, uelut uipere, compar suus occurrit, diabolus scilicet qui ratione simul et apostasia prior, uelut adulter, concupiscentie illius tanquam ori caput, id est suggestionem uel suasionem suam inserit; quam misera anima, supra modum oblectata, ab illo tollit, et in secretis suis recondit.  Ex qua mox concipiens paulatim et sensim intra se prauitatis semina fingit et nutrit, que maturata, quoniam impensa mente naturales et aptos suis conatibus meatus uel exitus non inueniunt , miseram matrem suam, id est animam, occidunt. Nam dum eius naturam obstare sue natiuitati sentiunt, in tantum efferantur ut corrosis uitalibus et costis, uidelicet immortalitate et robore illius, cum summo matris sue interitu effectum suum capiant et foras erumpant. Sic »peccatum cum consummatum fuerit, generat mortem .«---»Anima enim que peccauerit ipsa morietur .« Sed anima morietur  parturiendo, adulator illius, id est diabolus ceundo, praua utique suadendo, ipsius enim diaboli caput suasio eius est; que si recipitur, omnis peccati seminarium et initium efficitur.

Et ne putet quisquam se suggerendo mala posse non mori, intelligat ipsum diabolum, spiritualem scilicet uiperam, toties mori quoties mala hominibus suggerit. Qui, quoniam immortalis est conditus, licet semper uiuat, semper tamen morietur, tum ex suo peccato quod ab initio incurrit, tum ex suggestione maligna, qua animas perire semper cupit. Moritur ergo sine intermissione, nec moritur, qui quidem ipsa uita sua aliquando penitus non priuatur, et tamen sine intermissione tormentis ingeminatis et renouatis urgetur. Cui hoc solum  illa sua uita largitur, ne semper moriens aliquando moriatur, et uel sic ab accrescentibus sibi suppliciis eripiatur. Ipse enim homicida est ab initio . Primum siquidem hominem occidit, et deinceps quotquot potuit et poterit. Et non certe non ferro aut ueneno aut quolibet alio necis instrumento armatus protoplastum adiit. Prauum uerbum seminauit et occidit. Quapropter nullus mali suasor dubitet se homicidam, in quo ne putet alio occiso se adhuc uiuere, apostolum Ioannem animaduertat dicentem: »Scitis quoniam omnis homicida non habet uitam in se manentem .« Quod, ne tergiuersaremur et pro libitu sententiam eius uerteremus, premisit inquiens: »Qui odit fratrem suum homicida est .  Omnes autem uos, inquit Christus, fratres estis .« Quos procul dubio odit qui eis praua scienter suggerit. Unde et tanto maiori homicidio reus tenetur quanto primum homicidam, scilicet diabolum in hoc similius imitatur, quantoque potior est anima quam corpus. Et tamen nullum homicidii genus pretermisit idem apostolus, ubi ait: »Scitis quoniam omnis homicida, etc. .«



CAPUT XIII. Qualiter uipere conueniant Simoniacis.

Hec autem que de natura uiperarum typice ad diabolum retulimus, etsi ad omnia membra illius referri possunt, specialius tamen principalibus congruunt, scilicet hereticis, ut puta ab illo secundis;  ut enim inter Deum et seraphim nulli spirituum intersunt, sic inter diabolum et hereticos nulli hominum intersunt. Sed quoniam nec ad nomina tot monstrorum sufficimus, Simoniacis tantum, de quibus impresentiarum agitur, quomodo congruant uideamus. Quecunque Christiane professionis persona, si uitiato anime sue naturali motu, scilicet laudabiliter concupiscibili arripiatur, ut ita dicatur, honoris ambitione, caritate Dei prius priuatur; ac deinde ambitiosa effecta, ut Dominus se glorificantem glorificet minime exspectat. Unde quietis et more impatiens, passim et inhianter uestigat sue concupiscentie parem. Cui forte inuento uastam pectoris sui flammam patulo ore inspirat, ubi in corde, et cum corde hactenus repositam anxia  proferendo manifestat. Ubi enim thesaurus, ibi et cor . Itaque ille miser, uelut alter a diabolo adulter, uisa pecunia, uelut occulta quondam, sed nunc manifestata sibi alterius cordis auaritia, insanus amore pecunie caput suum eidem condemnat, ubi uite sue inimicus, et sempiterne mortis oblitus fidem suam, uel rationem, quam a Domino, uelut principale membrum, sortitus erat, infidelitati et irrationabilitati alterius infideliter et irrationabiliter immersat, sed taliter capite priuatus moritur, nec tamen reliqua uipera capite illo comparis sui ad profectum suum uel cuiusquam, nisi ad solum interitum potitur, quia ambitiosa persona perdit quidem complicem suum, dum ei  proponendo cupitum nummum, aufert ei fidem, scilicet principale suum, nec tamen sibi aut cuiquam ablatam fidem possidet, sed solam perfidiam, quam ueneno diaboli ebria deglutiuit ad seminarium sui interitus et aliorum. Neque enim fides perfidia fieri potest, sed simul ac perfidia accedit, fides abscedit, tanquam ab ea cui aliquando non communicat. Et sicut compar uipere ubi detruncandum caput addicit, iam nec sibi caput est, nec infande coniugi sed illi mors, isti autem fit seminarium mortis; sic nefandi Simoniaci, ubi gratiam spiritualem uendendam et emendam adducunt, uenditorem quidem gratia deserit, nec tamen emptorem adit, sed ira Dei utrumque horribiliter peruadit. Inuicem se ergo linguis suis, ut uipere, occidunt,  quia hic exigendo, ille exhibendo gratiam uenalem heretici facti pereunt. De quibus, quoniam uenenati sunt, non nisi uenenati filii nascuntur, ut quidam Sapiens testatur: »Filii abominationum fiunt filii peccatorum, et qui conuersantur secus domos impiorum. Filiorum peccatorum peribit hereditas, et cum semine illorum assiduitas opprobrium. De patre impio queruntur filii, quoniam propter illum sunt in opprobrio. ue uobis, uiri impii, qui dereliquistis legem Domini altissimi; et si nati fueritis in maledictione nascemini, et si mortui fueritis, in maledictione erit pars uestra. Omnia que de terra sunt, in terra conuertentur; sic impii a maledicto in perditionem ;« et alibi: »Filii adulterorum in consummatione  erunt, et ab iniquo thoro semen exterminabitur: et siquidem longe uite erunt, in nichilum computabuntur, et sine honore erit nouissima senectus illorum, et si celerius defuncti fuerint, non habebunt spem, nec in die agnitionis allocutionem. Nationis enim inique dire sunt consummationes .« Dominus quoque per prophetam pseudosacerdotium reprobans, ait: »Quia repulisti scientiam, repellam te, ne sacerdotio fungaris mihi .« Scientia enim Dei est, uerbi gratia, gratiam Dei acceptam gratis dare. Scit namque ipse, sicut in Deuteronomio legitur, quid loquatur. Quam scientiam, quia Simoniaci repellunt, et ei prebere ad se aditum nolunt, etiamsi non uerbis,  tamen factis ipsi Domino Deo dicunt: »Recede a nobis; scientiam uiarum tuarum nolumus .« Unde et ipsi iuste a Deo repulsi, ne ei sacerdotio fungantur quidquid sacerdotalis officii specie tenus presumunt, sibi tantum et non Deo, nec populo eius funguntur: alioquin Deo, si eius populo. Quorum panis in utero illorum uertitur in fel aspidum intrinsecus , quia uite potum conuertunt sibi in ueneni poculum, et inde moriuntur, unde nutriri ad uitam uidentur. Quibus in errorem hereseos lapsis contingit ut, sicut de felle aspidum, sic infelices de suo pane moriantur. Et in suo sacrificio mortem inueniunt, quia in sacramentis uite, uel uerbis, uitam minime querunt. Et notandum quia huiusmodi panis, iam non panis  Dei, sed panis eius, uidelicet heretici, in libro beati Iob dicitur .



CAPUT XIu. Quod uniusmodi sint subuersores sacramentorum et uerborum Christi, et quod nec petant, nec impetrent ab eo.

Hec nos in hoc uersiculo beati Gregorii sensa sequendo que ad hereticos sacra eloquia peruertentes retulit, ad istos qui sacramenta altaris peruertunt non inconuenienter transtulimus, quia uerbum Dei et panis Dei, nichilominus paris, imo eiusdem dignitatis, et ceternitatis sunt. Siquidem uerbum Dei nostri, iuxta Isaiam, stabit in eternum , et iuxta ipsum ceternum Deo Patri uerbum in Euangelio dicens: »uerba mea non  transibunt .« De quibus et beatus Petrus eidem ait: »uerba uite eterne habes .« Pari modo panis Dei, ut docet in Euangelio ipsum uerbum, imo panis descendit de celo, et dat uitam mundo: »Et ego sum panis uiuus, qui de celo descendi. Si quis manducauerit ex hoc pane, uiuet in eternum .« Hinc ergo apparet uerbi Dei et panis eius cequalitas et ceternitas, quia sicut illud ex sanctis Scripturis, ita hic ex sacramentis uitam eternam prestat. Nec mirum cum unus idemque Dominus noster iehsu Christus et in Scripturis sanctis sit uerbum Dei, et in sacramentis panis Dei. Unde consequens est ut pari abominatione deuitemus euersores diuinorum eloquiorum, atque euersores celestium sacramentorum.  Quibus et si celestem Patrem, ut putatur, petant panem, datur tamen lapis; si piscem, serpens; si ouum, scorpius ; quia ut Psalmista prophetice imprecatur, dat illis Dominus secundum opera ipsorum, et secundum nequitiam adinuentionum ipsorum secundum opera manuum eorum tribuit illis, reddit retributionem eorum ipsis. Quoniam non intellexerunt opera Domini, et in opera manuum eorum destrues illos, et non edificabis eos . Nec mirum; neque enim celestem Patrem petunt quod est celeste, et ideo nichil ab eo consequuntur celeste, sed iusto ipsius Dei Patris permissu et iudicio accipiunt a diabolo, seu filii mali a patre pessimo,  pro pane caritatis uel sacramenti, obdurationis lapidem, pro pisce, fidei perfidie serpentem, pro ouo, spei desperationis scorpionem. Nam nichil beneficii celestis malignus hic pater suis filiis ualet conferre, cum carnales patres quamuis mali recusent, nisi bona data, quantum ad hoc seculum, filiis se petentibus dare, ut si petat panem, panem; si piscem, piscem; si ouum, ouum porrigat.

Qua in re claret eos, quibus perniciosa dantur, perniciosa sibi petiisse, nec a Patre luminum, a quo omne datum optimum et omne donum perfectum est , quidquam petiisse, nec in nomine Iesu petiisse; alioquin contradicitur sic repromittenti ipso Christo: »Amen, amen dico, si  quid petieritis Patrem in nomine meo, dabit uobis .« Et: »Quodcunque petieritis Patrem in nomine meo, dabit uobis .«

Constat itaque hereticis his dari quod petunt ab eo quem petunt. Et quem petunt? patrem et dominum suum mammonam. Et quid petant? panem. Quem panem? nimirum qui sibi dulce sapere solet, ut Salomon ait: »Suauis est homini panis mendacii ;« quem ne dubitaret quis lapidem esse, subiunxit: »Et postea implebitur os eius calculo .« uidesne hic pro pane caritatis lapidem datum obdurationis, cuius pessimo merito efficitur ut petentibus fidem perfidia, uelut serpens pro pisce, detur? Nam ubi panis mendacii comeditur, uinumque iniquitatis bibitur, dubium non est  quin ibi sola perfidia dominetur. Unde fit ut, tam pestifero serpente possessi, si ouum spei petierint, mereantur scorpionem extime desperationis. Qua impletur in illis, quod Sapiens ait: »Impius, cum uenerit in profundum malorum, contemnit .« Que utique tria principalia mala, prefatis tribus et principalibus anime uirtutibus contraria, ex sola procedunt auaritia. De cuius pessima sobole, quidam tale distichum prompsit:

Semper auarus eget, nil namque scelestius illo;
Semper auarus amat mendacia, furta, rapinas.
Qui tantam egestatem et miseriam idcirco incurrit, quia infideliter panem petens, lapidem promeruit. Unde prodito corde carneo, in quo requiesceret spiritus pietatis et misericordie, inuenit lapideum  contra omnia caritatis officia uel humanitatis insensibiliter obduratum. Quod uidelicet cor Dominus nec dat homini, nec facit, sed iuste deserendo fieri permittit, ubi ultronee obdurationis subditum sua aspiratione non emollit, sed spiritualibus nequitiis obduratum adhucque obduratum relinquit. Quod si uere peteretur, spiritum caritatis gratanter largiretur, cuius feruore frigus auaritie resolueretur. Nam si, ut Dominus ait, patres, »quamuis mali, norunt bona data dare filiis suis, quanto magis ipse Pater de celo dabit spiritum bonum petentibus se! « hinc datur intelligi quia, si mali sunt liberales ad petitionem et uoluntatem filiorum suorum, multo magis et incomparabiliter liberalis est  Pater summe bonus filiis se petentibus, uelut incomparabilia sunt bonum et malum; sic quod quilibet heretici et nominatim Simoniaci Spiritum bonum non accipiunt, constat quia a Patre celesti Spiritum bonum non petunt. Et quid et a quo petunt? spiritum utique malum a maligno patre suo, ut puta auctore et inuentore totius mali. Sed econtra dicitur: Nonne uidentur, et audiuntur tales Patrem celestem inuocare, et Spiritum bonum sibi uel aliis petere? Quibus apostolice respondetur: »Quomodo inuocabunt in quem non crediderunt? « Et ne dicatur, quia uere et catholice credunt in Deum, subiungitur: »Quomodo credent ei, quem non audierunt? « Et quidem pretermissis humane fragilitatis, et repentine concupiscentie  quotidianis excessibus, quomodo credunt ei, qui diuturna premeditatione et consilio in huius hereseos crimen lapsi contendunt, nec audiunt dicentem: »Gratis accepistis, gratis date?« Constat ergo quia non in eum credunt; sacramentis suis inuiolabilia et perpetua priuilegia decernentem et constituentem non audiunt.



CAPUT Xu. Qualiter a quibusdam iuxta quedam non audiatur, et iuxta quedam audiatur Dominus.

Sed, ne quis hinc ansam calumnie in nos retorquendam arbitretur, asserendo nec nos credere in Deum, quia multoties peccata et crimina uetantem, atque ad uirtutes inuitantem non audimus, nouerit, sicut plurimam esse diuersitatem diuinorum preceptorum,  sic et plurimam conuersorum. Sunt enim quedam diuina precepta, que si quis pie transgreditur, non solum nil culpe, sed et plurimum mercedis nanciscitur, uelut ille gloriosus transgressor Paulus, qui cum a Domino preceptum sicut et coapostoli eius habuerit, ut Euangelium annuntians de Euangelio uiueret , nichil horum usus, labore mannum suarum uixit, ne quam occasionem daret Euangelio Christi . Sic sunt et aliqua, que si continuatim aguntur, nec aliquando pro tempore intermittuntur, non modicum deuiatur, sicut de sacculo, uel pera, seu reliquis non tollendis et tollendis, scilicet tempore pacis aut persecutionis. Nam ipse qui prius dixerat: »Nolite portare sacculum aut peram ;« idem  postea dicit: »Nunc qui habet sacculum, tollat similiter et peram .« Huiusmodi ergo Dominica precepta cum discrete intermittuntur, beatus procul dubio intermissor taliter habetur. Sunt quoque alia que etiam perfectos conturbant nimia subtilitate sua, ut est: »Non concupisces ,« et non solum contumeliosi, sed etiam otiosi uerbi uehemens interdictio ; in quibus cum transgrediuntur, non utique eorum fides sauciatur sed sanctitas conuersationis deterioratur, quamuis post concupiscentias suas non cundo, ex uerbis quoque suis sese acriter diiudicando reparata melioretur, precipue ubi corde, ore, opere Deo Patri suo quotidie sic profitentur:  »Dimitte nobis debita nostra, sicut et nos dimittimus debitoribus nostris .« Hinc sunt et alia que etsi ad perfectionem minus perfectos inuitent, tamen arbitrium eorum necessitate pregrauant, ut est: »Si uis perfectus esse, uade, uende omnia que habes .« Et: »Qui potest capere capiat .« Que quatuor diuersitates diuinorum preceptorum spiritualibus et uere catholicis competunt, qui quamuis non omnia, mandata Dei sic audiunt ut faciant, tamen eorum sanam fidem recta opera clarificant. Restat quinta, que fideles quidem, sed tamen carnales et rudes informat, et a flagitiis atque facinoribus refrenat, ut est Decalogus, et huiusmodi cetera, sicut: »Diliges Dominum Deum tuum ex toto corde tuo ;« et: »Honora patrem et matrem, non occides, non mechaberis .« Tales si a malo declinant, nec tamen bona faciunt, fideles quidem sunt, sed otiosa est fides eorum. Si autem nec a malo declinant, sed insuper criminalibus peccatis seipsos pessumdant; iam quidem fides eorum reputatur ut arbor mortua, sed non radicitus euulsa, cum tamen quoquo modo adhuc uiuat ex spe qua ueniam sibi sperant, et Deum a quo ipsam ueniam sperant, et proximum quantulumcunque ament. Denique, ut Apostolus ait: »Fides est sperandarum substantia rerum .« Unde patet fidem spei substantiam esse. Ubi autem spes, ibi et amor, quia necesse est ames bona que speras. Ac per hoc constat illud B. Gregorii dictum, »unumquemque  quantum credit tantum sperare et amare.« Porro spes in tantum dicitur proprie rerum bonarum esse, ut habeatur a grammaticis pro uitio quod Grece acyrologia, Latine uero impropria dictio dicitur, ubicunque aliter posita inuenitur, ut est illud pete:

Hinc ego si potui tantum sperare dolorem.
Unde et sic exponunt; sperare dixit pro timere. Cuius uerbi proprietatem seruans alter ait:

Liceat sperare timenti.
Quamobrem quamuis fides bonarum rerum sit et malarum, spes tamen nonnisi bonarum, quia credimus quidem bona que promittit Deus, et mala nichilominus que minatur, cum tamen bona ipsa  tantum speremus, mala autem tantum timeamus. Ac per hoc B. Iacobus licet dicat: »Tu credis quia unus est Deus; bene facis, et demones credunt, et contremiscunt ;« in hoc tamen credulitas prauorum hominum a credulitate demonum differt, quia praui homines credunt et sperant; demones autem credunt quidem, sed non sperant, imo desperant, et ideo contremiscunt. Quod si peruersi homines credunt quidem, sed non sperant, iam a credulitate demonum nil distant. Sed sciendum quia, sicut malum est hominibus desperando peccare, sic, et supra modum sperando, de die in diem penitentiam differre, peccatisque peccata addere, et ex eis uelut restim longam sibi texere,  qua in fine ligati manus et pedes precipitentur in tenebras exteriores, quos, quandiu nec desperant, nec peccata sua defendunt, nequaquam a catholice Ecclesie paradiso extrema sententia damnamus, quamuis interdum a communione nostra aliquandiu medele causa remoueamus. Et ideo constat tales adhuc computari inter fideles, et quamuis criminosos, non tamen recte dici impios, quia »impius,« id est infidelis, »cum uenerit in profundum malorum, contemnit .« Itaque nec isti audierunt Dominum crimina interdicentem, et tamen credunt ei, sicut supra monstratur euidenter, quod et de his dicendum est, qui etiam de summo uirtutum culmine ad ima uitiorum pari modo nonnunquam corruunt.



CAPUT XuI. Ubi contradicitur hereticos, nec sicut criminosos intra Ecclesiam Deum audire.


uerum ne prefati heretici his nostris armis, uelut incautos, aggrediantur, asserentes se quoque, exemplo eorum quos commemorauimus, in Deum credere, quamuis eum non audiant precipientem: »Gratis accepistis, gratis date,« nouerint nostram a sua causa incorporabiliter discrepare. Si quidem nostri quedam Christi mandata quasi non audiunt, ubi ea aut sue supreme perfectionis gratia alacriter transeunt, aut imbecillitate mentis perterriti non adeunt, aut fragilitate humana interdum ducti incaute pretereunt, aut tentatione diabolica superati illis obeunt, aut ab illis redeunt. Quorum primi  non solum sunt laudandi et imitandi, uerum et beatificandi; medii autem laudandi quidem, sed miserandi; postremi uero pariter miserandi et arguendi, et tamen pro tempore et causa si corripi et corrigi patiuntur, patienter tolerandi et exspectandi. Qui etsi a Deo apostatarunt praui operis perpetratione, tamen adhuc sunt cum eo et stant pro eo ex fidei professione quam retinent corde et ore. Quamuis enim factis, non tamen fide a Deo recedunt, dum eum fidelem in omnibus uerbis suis, et sanctum in omnibus operibus suis  credunt et dicunt, etiam cum fidem ipsam factis astruere negligunt. Qui quidem ad credendum audiunt Christum Dominum dicentem: »Hoc est opus Dei, ut credatis in eum, quem misit ille ;« et: »Creditis in Deum, et in me credite ;« sed non audiunt eum ad faciendum, dicentem: »Diligite inimicos uestros; benefacite his qui oderunt uos, et orate pro persequentibus et calumniantibus uos ,«---»et nolite thesaurizare uobis thesauros in terra ;« et similia his quamplurima. De quibus ex fide uiuentibus, uel uirentibus, atque ex operatione morientibus uel arentibus, illud propheticum non incongrue dicitur: »Pars una compluta est, et pars super quam non pluit, aruit . »uirent ergo succo fidei quam auditam perceperunt ad credendum, et retinent; et arent neglectu boni operis, quod auditum ad faciendum non retinent.  Ad quos, quantum ad fidem, illa Domini sententia, incredulos sibi Iudeos arguentis, non plene pertinet, qua dicitur: »Si ueritatem dico, quare uos non creditis mihi? Qui est ex Deo, uerba Dei audit. Propterea uos non auditis, quia ex Deo non estis .« Nam carnales quique in Ecclesia Christum ueritatem dicere credunt, et uerba eius audiunt, et si non ad profectum. Unde et ex Deo sunt, in quantum uerba Dei audiunt, et ex Deo non sunt, in quantum non audiunt. Porro heretici neutro modo Deum aut uerba illius audiunt, quia fide non amissa, uel amissa, non solum nil boni faciunt, uerum etiamsi quid facere uidentur, totum est peccatum, ut puta quod sine fide est. Alioquin si sine fide catholica, que sola est fides, non sunt, heretici  non sunt. Sed interim pretermissis aliis, Simoniaci ab ipsis Christianitatis rudimentis heretici sunt dicti et habiti. Ergo sine fide sunt; si sine fide sunt, nec spem habere possunt, quia fides est substantia spei. Si spem non habent, nec caritatem, quia non potest amare quod nec sperat, nec credit, sicut paulo superius astruitur satis.

Hinc coniici potest hereticos et paganos inferiores esse ex incredulitate, quia demones unum Deum esse credunt et contremiscunt; illi autem nec hoc tantillum. Et tamen superiores demonibus in hoc sunt quia, et pagani per baptismum, et heretici forsan per penitentiam saluari possunt. Quamuis si bene definitio fidei consideretur, fides aut credulitas demonibus inesse non proprie, sed abusiue,  dicitur. Nam si fides, ut Apostolus definit, »est sperandarum substantia rerum, argumentum non apparentium « constat demones nec fidem habere, nec credere Deum, quem in euangelica dignitate ab ipso creati ante lapsum suum nouerant, et solebant facie ad faciem contemplari. Ac per hoc non credunt Deum esse, non posse dicere quod dixit insipiens in corde suo: »Non est Deus,« quia in eo quod prius uiderunt, sciunt eum esse. Quod enim uidet quis, quid sperat? Hinc ergo constat quod nec demones fidem habeant. Alioquin si fidem uere haberent, spe quoque et caritate non carerent, ac per hoc iam demones non essent. Quapropter et illa spes diaboli, de qua Dominus B. Iob dicit: »Spes eius frustrabitur cum .« non est uera spes, sed quedam securitas, qua sibimet ipse uel sui de misericordia Dei frustra blandiuntur, cum eius iustitie districtione nequaquam uerentur. Quam procul dubio timerent, si ex fide spes illorum subsisteret, quia fides credit in Deum et ex eo quo timendus est, et ex eo quo amandus. Unde fides, retento sibi timore, iustissimi Iudicis spe communicat amorem piissimi Patris, ut tantummodo amando speret quod fides quoque credit amandum. Sic fides et spes nec diabolo, nec impiis insunt, quamuis eius inesse inueniatur abusiue dictum, sicut B. Gregorius fidem asserit habere infideles, cum credunt se natos ab eis quos sibi parentes dicunt, quamuis conceptionem suam et natiuitatem non uiderint, et plurima huiusmodi humane  conuersationis, seu actionis. De quibus ipse doctissimus Pater ait: »Habent infideles fidem, sed utinam in Deum!«



CAPUT XuII. De differentia negotiatorum seculi et eorum qui dicuntur Simoniaci.

Sed, his non usquequaque incassum prefixis, disquiratur quo pacto ecclesiastici, qui in sacramentis ecclesiasticis non gratis dant danda gratis, dicantur omnino fidem perdere, et plusquam quilibet Christiani cleri uel laici, etiamsi terreni questus causa circumueniant in negotio fratres suos, , aut nimium care uendant quod uiliter, aut certe gratis acceperunt. Et primo uideatur  utriusque modi negotiatoribus, que sit iugiter communis intentio uel causa, deinde que priuata. Ergo, ut summatim dicatur, hec nobis communis utrisque intentio in suo negotio uidetur, quia uterque querit temporaliter ditari temporalibus rebus. Quo fit ut utrisque pariter, quamuis per diuersitatem officiorum suorum, impariter feriantur illo elogio Sapientis: »Qui querit ditari non erit innocens .« Nam secundum communem intentionem commune damnum innocentie incurrunt, licet pro ordinis diuersitate unus maius, alter minus. Quod non et commune est eis negotii causa merces proponere, taxare, uendere, atque emptorem cupere. In quibus si nil aliud intercederet, aut nulla, aut minima culpa esset. Neque enim  culpe imputandum est, si communis necessitatis causa merces uenales proponantur, taxentur, uendantur et emantur, siquidem non illicite uenduntur que licite emuntur. Est etiam eis aliquando communis circumuentio fratris, quia unus eorum quotiescunque negotiatur, circumuenit et circumuenitur; alter autem, etsi aliquando, non tamen semper. De qua circumuentione, quamuis uendex sit Dominus in utrumque, tamen non grauius in unum quam alterum pro circumuentionis et cause qualitate. Sic et uiliter uendere que care accepta sunt, utrisque est aliquando commune, quia unus eorum quotiescunque uendit quid care acceperat, uiliter distrahit; alter autem etsi aliquando, non tamen sedulo. Et tamen ille semper uiliter distrahendo  quod carum est enormiter peccat; hic autem inde meritum sibi bonum et gratiam apud Deum et homines preparat.

Diximus tandem que sint utrisque communia, dicamus et que sunt priuata, episcopis, uel reliquis cleris, quorum interest diuina sacramenta administrare, precipuum est et singulare, mercem celestem tantum proponere, uel exponere; laicis autem, uel ceteris secularis negotii professoribus terrenam tantum et secularem; illorum quoque est rem non suam, contradicente eo cuius est, semper proponere, taxare et uendere; istorum autem suam solummodo nemine contradicente. Haud secus illorum est semper uiliter uenundare  non sua; istorum autem uix aliquando uiliter distrahere sua. Nihilominus illorum est gratis accepta, non gratis dare; istorum uero est non gratis accepta, non gratis dare. Nam si diligenter consideretur, nunquam ab homine homo gratis aliquid commodi adipiscitur, aut enim pro obsequio, aut pro fauore humano uel gratia, aut pro recompensatione manualis muneris accipit quod accipit, et si pro Deo solo ab homine quod accipit, multo magis non gratis accipit, quia et ipse homo a Deo ut alteri dare possit accepit, et dando meritum apud Deum reponit, qui solus ideo uerus est Deus et Dominus, quoniam, secundum Psalmistam, bonorum nostrorum non eget . De cuius plenissima et sola plenitudine etiam egregius Prosper, iuxta intellectum  doctissimi Patris Augustini, prius prosa, deinde metro sic edisserit: »Nil Deus iubet quod sibi prosit, sed illi cui iubet. Ideo uerus est Dominus qui seruo non indiget, et quo seruus indiget.«


Epigramma cuius et unde supra.


Non ideo quidquam mandat Deus, ut sibi prosit
   Nec serui officio uerus eget Dominus.
Cuius preceptis augetur qui famulatur,
   Fitque minor quisquis negligit imperium.
Nam Deus omnipotens, simul omni tenensque potestas
   Nil pordit proprium, nil capit occiduum.
Nunquam non habuit quod habet, dans quidquid habere
   Proderit, et sumens nonnisi quod dederit.



CAPUT XuIII. De eo quod carnales Ecclesie sine fide non sint instar Ruben, et Gad, et dimidie tribus Manasse.

 uerum ut ad propositos nobis negotiatores redeamus, illorum est ipsum Deum et Dominum, Spiritum utique sanctum uenalem credere et habere; istorum uero, si ad profundum malorum auaritie peruenerint, animas suas uenales habere, nec tamen credere se posse eas alicui hominum uendere aut dare. Hinc uiuaci mentis acte resculpendo communes et peculiares horum negotiatorum, quas prenotauimus, lineas sigillatim discernamus, quis eorum magis peccat, aut quis Scylle seu Carybdi perfidie magis appropinquat. Et primitus attendamus secularis negotii professores, in quibus delinquere soleant. Plane delinquunt in hoc quod ditari temporaliter querunt, sed quis inuenitur pius iusto ditari non cupidus? certe rarissima est huiusmodi  uolucris. Delinquunt etiam in hoc quod lucri studio circumueniunt in negotio fratres suos, dum uilia carius illis uendunt, uel cara uiliter auferunt.

Restat aliquibus eorum illud maximum auaritie culmen, quo etiam animas suas uenales habent, ubi eas questus causa sectando uaria crimina et peccata occidunt, ex quibus quamuis anime illorum moriantur, fides tamen illis omnino non extorquetur. Non solum enim fidem sanam non impugnant, aut refutant, sed eamdem quoque licet sibi mortuam corde et ore defendere laborant. Quos non incongrue filii Ruben et Gad, et dimidia tribus Manasse significant, qui armati Iordanem ante fratres suos, eisque  terram repromissionis potenti brachio et ferro decertantes acquirunt, et subiiciunt. Inter quos sortem aliam sibi non requirunt, sed ad suam quam trans Iordanem liquerant post se habitaturi redeunt. Attamen altare super ipsum Iordanem edificant sibi in testimonium, quod Dominus ipse sit Deus, ne postea filii ceterarum tribuum possent dicere filiis eorum: »Non est uobis pars in Domino, quia inter nos et uos Iordanem posuit medium .« Sic et seculares quique et tamen fideles in sancta Ecclesia quoties, catholicis baptismum fide et opere conseruantibus, certamen fidei ab hereticis uel paganis induitur, mox sententiis sanctorum Patrum armati, et interdum potentie secularis suffulti, fratribus suis pro fide pugnaturis accurrunt Neque  prius relinquunt quam eis, hoste fortiter expugnato, optatam quie em acquirant. Sed ad suam, trans Iordanem, quantocius reuertuntur, quia licet catholice fidei zelo, quam profitentur, catholicis pro tempore suffragentur, tamen post Iordanis transitum, baptismi scilicet sacramentum, fidem baptismatis quantum ad opera transgrediuntur, eamque in pace pretereunt quam in bello fortiter defendunt. Sola enim labentia et transitoria magnopere appetentes, non curant aliam sibi cum fratribus suis prouideri hereditatem, nisi eiusdem fidei professionem ac defensionem.

Quod etiam uelut altaris super ipsum Iordanem in terra repromissionis a se constituti testimonio comprobant, quandocunque catholicis atque spiritualibus  uiris eorum carnalem conuersationem redarguentibus et detestantibus in tantum, ut partem eis in Deo denegent ad confessionem catholice fidei, quam supra fontem sacri baptismatis, quasi altare supra Iordanem, ipsi et patres eorum professi construxerunt, ad confirmandam sibi sanctorum communionem recurrunt, eoque sibi partem in Deo uindicant, quo fidei symbolum corde et ore fideliter retentant, atque, quotiescunque expetit, admoniti pro uiribus alacriter defendant. Quo fit ut altare quod prius putabatur et dicebatur sacrilegum, quasi fuerit ad holocausta et uictimas contra diuina mandata edificatum; postea rationabili causa approbatur, et uocatur fidei societatisque Christiane  inter carnales et spirituales testimonium. Quod qui per fidem et opera est Dominus spiritualium, ipse sit per fidem etiam Deus carnalium. Ad cuius cause discussionem non sine causa Phinees mittitur legatus, cui pactum sempiterni sacerdotii statuit Dominus, quia sacerdotis est diligenter requirere, ne forte quilibet, derelicto Deo et unica fide eius, tanquam unico altari contempto, presumant sibi indebitum sacerdotium, et altare aliud eligant ad perfidie sue sacrificia, et cultum demonum. Quod utique faciunt quia fide aberrant, et speciem ecclesiasticorum sacramentorum usurpant, quemadmodum post multos annos filii Isrel derelicto Domino per impium Ieroboam altaria uitulis aureis, et sacerdotes demoniis aduersus altare Domini et sacerdotium  eius instituerunt.

Sed de hoc plenius in loco alio dicetur. Hoc solum interim hinc animaduertatur, quod quandiu filii Isrel altare preter unum et sacerdotium alterum sibi presumpserunt, sub unius Dei cultu, id est fide, pacem inter se retinuerunt. Mox autem ut presumpserunt, se inuicem continuo bello impugnarunt, nec concordare Iudas cum Isrel potuit, aut amicitias iungere ausus fuit, Domino contradicente et Iosaphat regem super hoc ausu taliter increpante: »His qui oderunt Dominum amicitia coniungeris, et impio prebes auxilium, et idcirco iram Domini merebaris, etc. .« Quin etiam ex beati Gregorii Moralibus indubitanter ostenditur quot et qui intra Ecclesiam male uiuunt, sint,  et iure fideles dicantur. Ait enim in libro XXXIII: »uehemoth alios, sub Christianitatis nomine positos deuorat, quia in ipso eos fidei errore supplantat, alios a rectitudine fidei nequaquam deuitat, sed ad usum praue operationis inclinat. Alios, quantum uult, in operationem immunditie inflectere non uult; sed apud semetipsos intus in studio intentionis intorquet ut dum a caritate mentem diuidunt, rectum non sit quiquid extrinsecus operatur. Et fidem ergo tenent, sed uitam fidei non tenent quia aut aperte illicita faciunt, aut ex peruerso corde que agunt peruersa sunt, etiamsi sancta uideantur. Quia et nonnulli confitendo fideles sunt, non uiuendo; hinc est quod uoce ueritatis dicitur: »Non omnis qui dicit: Domine, Domine, intrabit in regnum celorum  :« hinc rursum ait: »Quod autem uocatis me, Domine, Domine, et non facitis que dico? « Et post pauca: »Nemo fidem sine operibus sufficere posse confidat, cum sciamus quod scriptum sit: »Fides sine operibus otiosa est .« Nullus uehemoth morsum ex sola confessione fidei plene euasisse se estimet, quia iam quidem fluuium absorbuit, sed adhuc Iordanem sitit, et toties in ore illius Iordanem fluit, quoties Christianus quisque ad iniquitatem defluit. Os quidem eius iam fide nos subleuante fuimus, sed magno studio curandum est ne in hoc lubrica operatione dilabamur. Si ambulandi cautela negligitur, incassum credendo rectum iter tenetur quia uita quidem fidei ad celestem patriam profuit, sed  offendentes minime perducit.«



CAPUT XIX. De eo quod Simoniaci a Satana peruaduntur exemplo Iude, proditionem Domini aggredientis.

Hinc postquam euidenti multaque auctoritate sub occasione secularium negotiatorum monstratum est quantum distent nostri carnales, etiam cum mortua fide sua, ab hereticis quibus nec mortua fides superest, sed omnino nulla, ut puta stirpitus euulsa et exinanita, restat seriatim monstrandum ecclesiastici ministerii uenditores in quibus delinquant, nimirum ubi et ipsi ditari temporaliter querunt, sed delinquunt tanto plus negotiatoribus aliis quanto sempiterna, quam temporalia celestia cum terrenis sunt  pluris, et, ut breuius et apertius dicatur, quanto Creator omnium Deus uilissime creaturarum prefertur. De cuius sacramentis ubicunque negotiando querunt ditari, procul dubio uelut alter Iudas ipsum Deum, qui ipsis sacramentis essentialiter inest et cooperatur, prodere perfidis disponunt. Unde necesse est ut quos eadem intentio impio et crudeli Iude cequat, eadem culpa deuinciat, parque damnatio inuoluat. Et certe diabolus qui stat a dextris Iude, furis non qualiscunque, sed sacrilegi, ad mala suadendum pro sola proditionis meditatione cor illius intrauit ad seducendum, sicut Ioannis testatur Euangelium: »Et cena facta, cum diabolus iam misisset in cor ut traderet eum Iudas Simon Iscariotes ,« etc. Ex qua immissione  diaboli quid infelix Iudas adeptus sit, Lucas apertissime sic ostendit: »Intrauit Satanas in Iudam qui cognominabatur Iscariotes unum de duodecim, et abiit, et locutus est cum principibus sacerdotum et magistratibus, quemadmodum illum traderet eis. Et gauisi sunt, et pacti sunt pecuniam illi dare, et spopondit. Et querebat opportunitatem ut traderet illum sine turbis .« In quibus ueracium euangelistarum ueracissimis uerbis aperte innuitur quantum reatum ex proditionis illius conceptione incurrit proditor pessimus, qui, licet longe ante ipsam proditionem fur sacrilegus fuerit, quando Dominicam pecuniam egenis profuturam, quam ministerio portabat, furto a loculis exportabat, non tamen in eum diabolus intrasse legitur, nisi ubi in  cor eius ut prodat Magistrum mittitur; quod si talem habitatorem meruit ex solo proditionis affectu, qualem putamus meruit ex ipso effectu? Denique sciendum est quia, sicut bonitas gradus suos habet, quibus paulatim ascendendo proficit, sic malitia suos, quibus indesinenter ad peiora descendendo deficit. Nec mirum cum suggestio boni sit semen Dei; suggestio autem mali nichilominus semen diaboli. Et ut semen Dei, in bonam terram iactum, secundum euangelici agricole parabolam, prius mittit germen, dein fructiferat herbam, deinde spicam, inde plenum frumentum in spica, quod statim falce defectum atque palearum selectum reponitur in celeste horreum ; ita et semen diaboli in mala terra suis  augmentis contendit prouenire, ut mox ad suum perueniat locum, perpetuum scilicet incendium. Neque enim quisquam repente fit imus in malo, sicut nemo repente summus in bono.

Unde et semen diabolici lolii in cor pessimi Iude iactum prius occulte germinauit deliberationem proditionis, deinde aperte erupit herbam pestifere machinationis, ubi abeundo et loquendo inde Iudeis uerbis suis, uelut luxuriantibus sibi foliis umbra nequitie sue, alii semini nequam ad mortificando principalem, et singulare granum frumenti communicauit. Quibus dum super hoc gauisis et pecuniam super hoc pasciscentibus spopondit, uelut spicam protulit, que adolescebat, dum tradendi opportunitatem  querebat , et plenum lolium in sese exhibuit, quando traditionem osculi signo perfecit . Cui tandem falx accessit, ubi laqueo suspensus medius crepuit, et in locum suum reponendus hinc abiit . Cuius propinquiores sequaces effecti Simoniaci, non minori auaritia ad hoc usque deuoluuntur, ut Spiritum sanctum prodere conentur. Cum qua sua immissione diabolus corda eorum, effractis foribus fidei, scilicet timore et amore, uiolentus intrat, qui hactenus eis exterius assistebat, dum alia auaritie mala illectos supplantabat, ne tamen qualemcunque fidem Dei ab eorum cordibus elimabat. At mox, ut de Deo sentire praua et conari licet, clam non metuunt, fidem omnino perdunt, sicque secedenti Christo, qui  prius per fidem habitabat in eorum cordibus succedit ad inuadendum perfidie hospes diabolus. Hinc, ubi tante iniquitatis conceptu partarientes clandestinum pus mentium suarum, quibus refundant similes sibi solerter uestigant, cisque repertis talia insusurrant. Quid uultis nobis dare, et nos uobis Spiritum sanctum tradimus? Nunquid non hec uox que una fuit Iude, et uno tantum die, pene continua et quotidiana est istis?

Atque utinam hic milui, secundum Isaiam, alter ad alterum in suam Babylonem congregati, hanc nefandam uocem sibi inuicem lente et tenuiter insusurrarent, et non proterue et granditer inclamarent! Sed, quod peius est, in tantum inoleuit huiusce negotiationis usus ut iam, uelut ex auctoritate et  regula, Spiritus sanctus in sacramentis suis uenalis palam omnibus proponatur, palam taxetur, palam pretium eius expostuletur, palam, ut creditur, uendatur, palamque ematur, qua in re sceleratiores sunt sceleratissimo Iuda, qui proditionem, nullo modo attentandam a quouis uel latenter, attentauit. Quod si inter alia Dominum Deum etiam ex hoc immaniter offendit quod inestimabilem arbitrio Iudeorum appretiandum reliquit, et quod incomparabilem adeo paruipendit, ut denariorum numero eum traderet profanis, quo ibunt a Spiritu Dei, et a facie eius, quo fugient isti, qui nunc suo, nunc alieno arbitrio ipsum Spiritum sanctum appretiare solent, adeoque minimi faciunt, ut non solum paucorum summula nummorum, uerum etiam piget, pudetque  dicere, pro cane, sue, accipitre, et reliquis qualibuscunque, et huiuscemodi xeniolis uendere non dubitent? Inestimabilis enim culpe est Creatorem celi et terre pro quantumlibet magna, et pretiosa merce uelle distrahere. Ideo, sicut supra dicitur, intolerabile facinus perpetrant quotiescunque quod pretiosum, et super omnia carum est, uiliter uenundare tentant. Quid enim carius et pretiosius Deo? Cuius incomparabilem excellentiam, sub nomine sapientie, Sapiens sic commendat, dicens: »Nihil esse duxi in comparatione illius; nec comparaui illi lapidem pretiosum, quoniam omne aurum in comparatione illius arena est exigua, et tanquam lutum estimabitur argentum in conspectu illius, quoniam  inexstinguibile est lumen illius. Infinitus enim thesaurus est hominibus .« Et post pauca: »Est enim in illa spiritus intellectus sanctus, unicus, multiplex, subtilis mobilis, disertus, incoinquinatus, etc. .« Beatus quoque Iob inde ait: »Nescit homo pretium eius. Non dabitur aurum obrisum pro ea, nec appendetur argentum in commutatione eius. Non confertur tinctis in die colorbus, nec lapidi sardonico pretiosissimo, uel sapphiro. Non adequabitur ei aurum, nec uitrum, nec commutabuntur pro ea uasa auri. Excelsa et eminentia non memorabuntur in comparatione eius. Trahitur autem sapientia de occultis. Non adequabitur ei topazium de Aethiopia, nec tincture mundissime componetur .« Qui post  pauca breuiter aperiens quid sit sapientia, ex persona Dei dicit homini: »Ecce timor Domini ipsa est sapientia, et recedere a malo intelligentia .« Hinc beatus Hieronymus, in expositione Zacarie, ait: »Saluator pretium suum, id est maiestatis, in XXX cernens argenteis, et tam uili mercede se proditum ironice ait: »Decorum pretium quo appretiatus sum ab eis .« Hoc autem est legendum cum irrisione dicentis: »Tanto me populus meus, et pauperes quondam gregis, et a me electi in filios, emendum atque uendendum pretio iudicauerunt!«



CAPUT XX. Quot maledictionibus cum Iuda Simoniaci subiaceant, et qualiter omnem Ecclesiam uendant.

 Haud secus hos hereticos nefandi ambitione commercii dirumpere uincula Christiane legis, et proiicere a se iugum apostolice discipline querentes, qui habitat in celis irridet et subsannat , ubi impudenter negotiando de Deo nichil inueniunt in manibus suis , nisi quod Iudas et Iudei in suis, perpetuam scilicet maledictionem et damnationem, quia, exemplo Iude, fiunt filii eorum orphani , et uxor uidua, quia sanguis Christi super eos et super filios eorum , ut uindicetur, manet. Quorum plane filii ab ipsa conceptione sua et natiuitate fiunt orphani, quia sine Deo Patre; et uxor, scilicet plebes eorum, uidua, quia sine legitimo marito, Christo. Unde apparet hereticos generando  mori, quorum uxor uidua remanet, et filii orphani. Et uere penitus Deo moriuntur, ubi sacramentorum eius gratiam peruerse alios ordinando uendere non uerentur, ut filii amborum, nonnisi orphani, nascantur, quia mox sempiterno Patre orbantur, ubi sacramentis que apud hereticos dicuntur initiantur. Quibus pariter ad sue damnationis cumulum accrescit, ut a generatione eorum requiratur blasphemia Spiritus sancti, qui est remissio peccatorum, sicut ab insano Iuda et perfidis Iudeis, sanguis Christi, qui effusus est in remissionem peccatorum. Quorum substantiam omnem perfidus ille fenerator mammonas pro accommodato eis perfidie sue nummo scrutatur, laboresque eorum diripiunt alieni  illi, quorum uoces non nouerunt oues Christi. Et quid plura, cum psalmus de quo hec strictim decerpsimus, latius tales insectetur? Quem si fidelis lector Christiano sensu discusserit, nec mora sub titulo Iude proditoris animaduertat quante, quales, et quot maledictiones atque ultiones debeantur Simoniacis. Neque enim aliquibus hereticis magis aptari potest psalmi illius prophetica imprecatio, in uenditorem Christi et emptores eius directa, quam istis qui Spiritum sanctum uenalem faciunt in omnium sacramentorum ipsius gratia.

Ex quibus ut aliqua specialiter commemorem, isti  catechismum, baptismum, et perfecte Christianitatis sigillum uendunt, scilicet a primo pabulo sacrati salis usque ad confirmationem per episcopum, que est septima sacramentorum regenerationis, secundum eumdem septemplicem Spiritum, ad remissionem omnium peccatorum. Et hec quidem uendunt, quotiescunque ordinant pretio episcopos, presbyteros, aliosque, quorum officia regeneratrici gratie in Ecclesia catholica deseruiunt. Nihilominus in diaconibus, quidquid sacramentorum in diaconos pertinet; in subdiaconibus quidquid ad subdiaconos; in acolytis quidquid ad acolytos; in exorcistis quidquid ad exorcistas; in lectoribus quidquid ad lectores; in ostiariis quidquid ad ostiarios; in cleris quidquid ad cleros, in economis quidquid ad economos;  in ecclesiis quidquid ad ecclesias; in monasteriis quidquid in monasteria et ad eiusmodi reliqua. Taliter dum nullum Christiane religionis ordinem immunem uenditionis relinquunt, nil non uenditum in totius Christianitatis mundo pretermittunt. Non quantulecunque possessionis angulum, non agellum, non tuguriolum, sed nec minimum obelum; intantum ut non solum presentes, uerum et future fidelium oblationes in Ecclesia deprehendantur prius uendite quam collate. Sic hi qui dicuntur Christiani, totum Christianorum mundum quantum in eis est uendunt; quem »sic Deus dilexit mundum, ut Filium suum unigenitum daret « redemptionem propter eum. Et cui uendunt, nisi diabolo? Et ad quid ei uenduntur? Ut sint denuo  ipsius, et faciant mala ad uoluntatem eius, neque prosint eis sacramenta aliqua Christianitatis, quia gratis accepta nec dantur nec administrantur gratis; qui si etiam bona uideantur agere, iam bona non sunt, quia illi reputantur cui serui addicti sunt per magistrorum suorum male cautum chirographum; qui, uelut uasis boni pastoris precincti  , fraudulenter maligno leoni retrahunt quos benigno Agno pertinaciter subtrahunt. Unde et inconsolabiliter plangendi sunt, quia sola sua iniuria uel ignorantia pereunt, dum deuitare tantorum et talium luporum malitiam aut negligunt, aut nesciunt.

Quorum rabiei si Iude rabies comparetur, tolerabilior multis modis reperietur. Ille etenim, repentina  furia actus, semel Magistrum, quem mortalem uidebat et passibilem non dubitabat, uendidit; isti autem, diutina meditatione succensi, millies Spiritum sanctum, quem immortalem et impassibilem ore profitentur, uendunt. Ille, quamuis pro tempore paucos discipulos ad horam conturbauerit, non tamen eis Christum etiam occisum abstulit; isti autem et uniuersalem Ecclesiam sine intermissione conturbant, et ab innumerabilibus Christi populis eius gratiam exterminant. Ille, unus dum unum prodidit, se quidem et paucos complices suos perdidit, sed tamen totius mundi saluti quamuis nolens et  nesciens seruiuit; isti uero, dum innumerabiles unum produnt, se ipsos suosque fautores perdunt, et in perniciem totius mundi grassantes, omnium fidelium saluti resistunt, et nec sibi, nec alicui nisi forte resipiscendo prodesse aliquando possunt. Ille magistrum solum, et sine sua suorumque supellectile distraxit; isti autem non solum Spiritum paracletum, sed insuper quidquid eius est, et suorum ubiuis, usque ad minimum assis. Ille preter se neminem mediatorem, uel testem querere presumpsit; isti autem non solum se et domesticos suos, uerum et extraneos sui negotii mediatores ac testes persepe acciunt et faciunt. Ille penitentia ductus XXX argenteos etiam nolentibus refudit; isti autem impenitentes non solum non refundunt quantulumcunque  pretium, sed uellent plus acceptum. Quin etiam, ne in aliquo inferiores perdito Iuda eiusque complicibus putentur qui in tot criminibus superiores illis monstrantur, gaudent et isti cum Spiritum sanctum appretiauerint, instar illorum, qui appretiando Christum sunt gauisi, et ut illi opportunitatem proditionis, sic et isti exquirunt sue negotiationis.



CAPUT XXI. De eo quod non prosit Simoniacis qualiscunque eorum eleemosyna.

Nempe uelut quis auarissimus negotiator, anxius exspectat, et anhelus expetit nundinas annuas: sic et isti ordinationes, tempore suo agendas, ut aut inde redimant res suas, talis pretii spe oppigneratas, aut saccellum uacuum impleant, aut pleno superfundant.  Ex qua utique pecunia, quam sic amant ut Spiritum sanctum uendere non metuant, fructus non capient etiamsi in pauperes et loca sancta expendant, quemadmodum nec Iudas ex sua, qua emptus est ager in peregrinorum sepultura, que nec uenditori Christi, nec emptoribus ad animarum suarum mercedem quidquam profecit, in tantum nec uile bustum ibidem profanus Iudas acciperet, uel inhumatus superiaceret. Hinc si illud consideretur, quod sacerdotum principes pecuniam proditionis sibi refusam arbitrati sunt, simul et professi non licere mitti in corbonam, id est reponi cum denariis templi sacri, quia pretium sanguinis esset ; putamusne quanto sceleratiores Iudeis arbitramur istos, qui pretium Paracleti interdum  cum oblationibus, quas Christianorum deuotio ecclesiis Dei contulit aut confert, reponendum arbitrantur? Solent siquidem sacrilegi ex tam sacrilego pretio quadam uana spe redemptionis anime sue modo predia, modo pallia, modo librorum, modo uasorum atque utensilium ecclesiastici ministerii uaria et superflua insignia, possessionibus et gazophilaciis ecclesiarum Dei adiungere. Quod facientes non solum nil mercedis, uerum et maximum augmentum damnationis sibi conquirunt, ubi sue immunde oblationis contactu sanctuarium, et omnia que illius erant polluunt, sicut Dominus per Moysen astruit: »Quidquid tetigerit immundus, immundum faciet ;« quod ne fiat,  idem Moyses in Deuteronomio sic uetat: »Non offeres mercedem prostibuli, nec pretium canis in domum Domini Dei tui; quidquid illud est quod uoueris, quia abominatio est utrumque apud Dominum Deum tuum .« Quo diuine legis precepto reprobatur per uitium acquisita oblatio, quia Dominus odio habet rapinam in holocausto; qui mercedem prostibuli merito dedignatur, quam ex sue et aliene carnis corruptione meretrix profana a profanis fornicando consequitur, quanto magis illam, quam ex sue anime, multarumque prostitutione Simoniacus a fide Christiana fornicando mercatur? Nihilominus abominatur pretium canis, non quod eis cuiuscunque animalis natura sit abominabilis, sed quod abominetur oblationem, quam quis,  uelut mutus canis adulando et fauendo uitiis alienis, a uitiosis meruit. uel certe pretium canis Deo est quidquid post penitentiam ad peccati uomitum reuersus offert. Utrumque enim abominatio est apud Deum, siue fornicationis, siue assentationis tue pretium ei uoueas offerendum, quantumlibet sit illud magnum pretium, et pretiosum. Quomodo ergo placabitur Deus pretio quo uirginitas innumerabilium animarum, id est fides incorrupta sibique desponsanta prostituitur, aut quo pertinacia uel impenitentia flagitiosis administratur, quandocunque »laudatur peccator in desideriis anime sue et iniquus benedicitur?«  Quod si possessiones, familias et reliqua, tantum seculari hominum conuersationi utilia, inde sibi suisque propinquis  et amici, ut alter Giezi, comparauerint, nichilominus fructus non capient ex eis, quia lepra Simoniace maledictionis sibi et semini eorum in perpetuum sic adherebit ut nutantes transferantur filii eorum et interdicentur et eiiciantur de habitationibus suis . Siue ergo spiritualiter siue carnaliter pretia illa expeudant, omnimodis eos incassum laborare constat, quia nec iuste, nec fructuose cuiquam unquam tribuit, qui iniuste tollit. Unde hi negotiando sese inuicem circumueniunt, et sibi inuicem que habebant auferunt. uenditor quippe exigendo pecuniam, emptori simul fidem subripit et pecuniam. Emptor autem exhibendo uenditori nichilominus subripit fidem et Spiritus sancti gratiam; fitque miro et misero modo ut neuter quod alteri  subripuit habeat, sed insuper uterque perdat quod prius habebat, et ab inuicem accipiat solam damnationem quam prius non habebat. Quid si uterque est miser, miserior tamen ille, qui et suam pecuniam et fidem perdidit et gratiam spiritualem, quam pro dato pretio exigebat; alteri quidem abstulit, et sibi non accepit; quin potius pro benedictione maledictionem incurrit. Quo fit ut quemadmodum quis, dum alteri animam tollit, illi quidem tollit, sed ipse duas animas non habet, quin potius et suam perdit; sic et isti fidem sibi et gratiam inuicem tollunt, sed neutram earum habet quilibet illorum, et insuper in manus Dei uiuentis horribiliter incidunt , ubi mortem eis generat peccatum consummatum  . Unde mox diabolo qui prius intrauit corda illorum ad inuadendum traduntur diuinitus ad semper sibi in pace possidendum, sicque eos denuo, uelut alterum Iudam, post buccellam intinctam, Satanas intrat , ubi proditores fidei sue ex mutua fraude conuictos sibi uindicat. Intinctus enim panis fraude infectam significauit mentem proditoris. Denique non semper abluitur quod intingitur, sed aliquando polluitur.



CAPUT XXII. Quid uulpes Simoniace faciant uel patiantur.

Itaque quia fraudulenti et uersipelles isti pro nichilo habent ut Dominus pars eorum sit ipsique pars Domini: tanquam uulpecule, ne sicut Sodomorum uinea, demoliantur, etiam florentem uineam Christi  capiunt, et partes uulpium illarum efficiunt, que sibi in eis foueas habent. Qua, quoniam pro qualitate seu differentia sue nequissime potestatis sibi possidendam patiuntur, sub nominibus et significationibus diuersarum et nociuarum uolucrum, arborum, herbarum, et bestiarum immundarum, Isaias super Idumeam sic uaticinatur: »Possidebunt illam onocrotalus, et ericius, et ibis et coruus habitabunt in ea .« Et post pauca: »Et orientur in domibus eius spine et urtice, et paliurus in munitionibus eius. Et erit cubile draconum, et pascua struthionum, et occurrent demonia onocentaurus, et pilosus clamauit alter ad alterum. Ibi cubauit lamia, et inuenit requiem; ibi habuit foueam ericius, et enutriuit catulos, et circumfodit, et fouit in umbra  eius. Illuc congregati sunt milui alter ad alterum .« Talium ergo et tam uersipellium uulpium partes pariter et participes effecte uulpecule, de quibus nunc sermo est, possidentur et possident duplicitatis sue merito a multiformi demonum nequitia multiplicer partite, et adhuc multiplicius partiende, multifariamque partientes, et partiture sibi illas ipsas possidendas, a quibus ipse possidende uicissim partiuntur. De quibus quondam Sapientia ait: »uulpes inhabitant anime, que memor est malitie, et bestie cubant in turbulento corde.« Porro Christi ouicule simplicitatis sue merito beate sunt; quarum Dominus est Deus earum, qui totus est unica pars preclare hereditatis  earum, quam eis ipse restituet  totus in singulis, queque singule tote in ipso toto, ut sint omnes consummate in unum , sitque Deus unus omnibus, et omnia in omnibus . Ita sane ipse populus eius erunt, et ipse Deus cum eis erit earum Deus .

Quarum unicam simplicitatem quia abhorrent prefate uulpecule, habitant solitudines draconum et struthionum deserti, priuate preclara et populosa hereditate unius ouilis uniusque pastoris. Que quoniam nonnunquam pastoralitatis uel diuine speculationis mentem occupant, dum regimen Ecclesie, uel sacre Scripture studium sibi presumendo utrumque praua actione, et interpretatione dissipant, recte in lamentationibus sic conqueritur Ieremias:  »Mestum factum est in dolore cor nostrum, contenebrati sunt oculi nostri propter montem Sion, quia disperiit; uulpes ambulauerunt in eo .« Sed licet propter huiusmodi speculatores mons Sion interdum dispereat nonnulla tamen nobis est consolatio, quod non habitasse aut stetisse, sed ambulasse tantum dicuntur in eo. Neque enim in catholica Ecclesia seu canonica Scriptura hereticorum episcopatus, uel ministerium aliquandiu requiescere, aut stare poterit. Siquidem quia non loquuntur ueritatem in corde suo, quia agunt dolum in lingua sua, quia munera super innocentes accipiunt, in tabernaculo Dei habitare, aut requiescere in monte sancto eius nequeunt . Sic quia accipiunt in uano animas suas et iurant in dolo proximo  suo, nec stare preualent in loco eius sancto. Et quod dicitur, quia nec stabunt, in quem nec tales ascendunt. Qualis enim ascendat, Psalmista declarat, dicens: »Innocens manibus et mundo corde,« etc.  Unde liquet uulpes has tam subdolas et rapaces nec ambulasse in monte catholice Sion, quem nec ascendere potuerunt. In quo tamen, secundum estimationem, uulgi credentis tales Ecclesie Dei principari, uel doctrinam eius scrutari, ambulasse dicuntur, Domino per prophetam dicente: »Ipsi regnauerunt et non ex me. Principes exstiterunt et non cognoui .« Et alibi: »Omnes principes eius erunt in nichilum .« Ex quibus utique trecentas uulpes fortissimus ille Samson typice cepit, et, ut Historia  refert, caudas eorum reuinxit ad caudas, et faces ligauit in medio, quas igne succendens, dimisit, ut huc illucque discurrerent. Que statim perrexerunt in segetes Philistinorum, quibus succensis et comportate iam fruges, et adhuc stantes in stipula concremate sunt, in tantum ut uineas quoque et oliueta flamma consumeret. Quod factum in figuram contigisse illis, et ad nostram doctrinam scriptum nemo ambigit qui Pauli Euangelio credit. Siquidem Dominus noster iehsu Christus, fortissimus omnium et zelotes, non ferens uxorem, quam ex gentibus duxerat, cuilibet alii nuptam, ad tante iniurie sue ultionem, eos qui sapientes erant ut facerent mala, bene autem facere nesciebant, in astutia eorum, quasi  uulpes, comprehendit, que CCC numero illas hereses exprimunt tantummodo, que sibi applaudunt de nomine Christiano, sicut Simoniaca, Sabelliana, Ariana, et relique, exceptis heresibus Iudeorum et paganorum, quibus crucifixus Christus, aut scanlalum est, aut stultitia.



CAPUT XXIII. Allegoria de uulpibus a Samsone captis.

Quod autem trecentorum numerus uniuersitatem Christianorum, cruce Christi signatorum, designet, Thau littera ostendit, que, crucis charactere formata, ipsum numerum exprimit. De qua in Ezechiele uiro linei induto dicitur: »Signa Thau in frontibus uirorum gementium et dolentium .« Quos ne interfectores tangant, subiungitur.  »Super quem uideritis Thau, ne interficiatis .« Quod character et Gedeoni affuit, ubi diuino oraculo instructus in trecentis uiris Madianitas prostrauit, in figura nostri Gedeonis, qui gyrum celi circumiens, in utero uirginis totus mansit. Hic, in trecentis armatis tubis spiritualis predicationis lagenis corporee fragilitatis et lampadibus miraculorum diuinitatis, mundum deuicit, et uincit quos semetipsos abnegare, et crucem suam tollere atque post se uenire docuit. Quorum Sol, id est Samson, post hec, quia non est qui se abscondat a calore eius et clarore, ab ouili Ecclesie sue, quam iustitie radiis profundebat, dolosas et immundas uulpes herescon uenatus separauit, specie quidem pietatis, sed non uirtute trecentas, quas caudis ad caudas  inuicem colligauit, docens quia, quamuis ad diuersa intendant facies et ora, unum tamen errorum finem, uelut ex unius perfidie nodo, celant et retinent earum posteriora. Nam, quamuis singule hereses superbie sue, uelut turrim Babylonie sue, contra Deum exaltari molientes, diuersitate linguarum diuinitus confuse, diuersa de religione Christiana sentiant et dicant, seseque palam inuicem impugnent, in fine tamen unius impietatis nodo conuexe clam concordant, ubi deprehenduntur nil aliud nisi fidem perfidia subuertere, et gregem Christi sibi diripere conate. In quarum medio, scilicet in connexione caudarum noster Samson faces apposuit, ubi earum malignam concordiam, que in fine iungebatur mutuis et intestinis odiis, zeloque inuidie  contra se inuicem concitauit. Hinc est quod dum una quelibet alteram post se trahere aut a se disiungere laborat, omnes inuicem pertinacibus animis seruiant. »Non est« enim »pax impiis, dicit Dominus« . Quas faces tunc accendit, quando irreuocabili anathemate, quasi igne furoris sui, qui arderet usque ad inferni nouissima, per sententiam sue catholice earum odia ad perniciem sui, et multorum aperte inflammauit. Sic dimisse, uage, et perfuge huc illucque discurrunt, quia exardescente in breui ira Dei, de uia iusta perierunt .

Demum Philisthiim ingresse, omnia uictualia gentis adultere et alienigene secum concremauere, quia procul dubio consentientes adulterari uxorem  Christi, igne iusti iudicii eius, quem in fine suo hereses, tanquam in caudis, aduehunt, quidquid boni habebant, amittunt. Unde et Philisthiim interpretantur ore, uel poculo corruentes, ut subaudiatur suo uel alieno. Siue enim alienigene, pagani scilicet, seu uicini eorum uecordes, et male uiuentes Christiani ore alieno corruunt, quandocunque doctrinis hereticorum, que utique sunt demoniorum, credunt, sicut miseri Gothi, quorum alii a paganismo, alii a catholica fide ad Arianam heresim, per imperatorem ualentem et Eudoxium Constantinopolitanum, transierunt. Qui etiam suo ore corruunt, dum hereticos suo fauore protegunt, et extollunt; nec sine causa nominatim messes; uinee et oliueta eorum consumpta referuntur, cum nonnulla alia cum istis perierunt. Cur  hoc, nisi ut innotescat hereticos uel fautores eorum uerum sacrificium et sanctificationem perdidisse? In messibus enim et uineis sacramentum corporis et sanguinis Domini, quod inde ad uitam populi fidelis conficitur, non incongrue accipitur. In oliuetis autem sacre unctionis oleum; quibus apud illos euacuatis, superest illis ex omnibus ecclesiasticis sacramentis sola aqua baptismatis, quod solum ad solam perniciem dare possunt, sicut superius satis constat monstratum. Et hec tanta mala noster Samson, Christus, fecis e uel facere dicitur, non quia talia iussit, sed quia iuste fieri permisit. Paulus quoque has uulpes coambulantes et occasione, siue inuidia Crucifixum sic predicantes, ut eius crucem euacuare studerent, cauendas Philippensibus denuntiat, dicens: »Imitatores  mei estote, et obseruate eos qui ita ambulant, sicut habentes formam nostram. Multi enim ambulant, quos sepe dicebam uobis, nunc autem et flens dico, inimicos crucis Christi ;« quarum caudis ignem sue perditionis inesse demonstrans, subiungit: »Quorum finis interitus .« Deinde, ut physiologi astruunt, uulpes famelica in locum squalidum se proiicit, et mortuam fingit, sicque aues male credulas subito sibi arripit et occidit. Quod constat nonnunquam facere hereticos, qui, terrenum lucrum aut popularem fauorem esurientes, mortuos se huic mundo quadam continentia simulant, et animas uolantes quidem, sed adhuc carnales, securas periculorum effectas, sua perfidia strangulant, et diabolum secum incorporant.  Ex quibus etiam Herodes exstitit, qui fingebat se Iesum signorum gratia cupere uidere, quem querebat occidere. Unde et ipse Dominus sibi hoc renuntiantibus respondit: »Ite, dicite uulpi illi ,« quod euidenter in Passione monstratur, ubi iehsu illusus et spretus ab illo, et uniuerso exercitu eius narratur .



CAPUT XXIu. Collatio actuum Iude et Simoniacorum.

Sed hinc iam finem proditionis, et proditoris Christi consideremus, et ex collatione illius actum et meritum proditorum Spiritus sancti perpendamus. Iudas mercator pessimus suis inquit complicibus: »Quemcunque osculatus fuero, ipse est, tenete  eum, et ducite caute .« Simoniaci autem suis nichilominus: Cuiuscunque uestrum orando manus imposuerimus, nec mora, aduenit ei Spiritus sanctus, quem necesse est accipiat, et ad ecclesiasticum officium libere agendum sibi teneat. In qua presumptione multo peiores fiunt ipso Iuda, qui nec Dominum proditum sibi remansisse putauit, nec temere, sed caute ducendum premonuit, cum isti Spiritum sanctum sic prodant, ut siue remansisse credant, et ei gratiam aliis proditam pro libitu tractandam ex auctoritate iubeant. Et Iudas quidem salutando et osculando, pacem et dilectionem ore, nutu, uel gestu simulans, quam in corde non habebat, Dominum Iesum pretio tradidit; isti uero supplicando, orando, manus imponendo, etc.,  que sunt legitimorum sacerdotum propria, ad oculum faciendo, Spiritum sanctum pretio, ut putatur, tradunt; quorum uocibus et reuerentiis exterioribus, quod responsum conuenientius redditur a Spiritu sancto, quam quod Iude a Christo? Iuda, osculo Spiritum Patris et Filii tradis? quasi ironice dicens: Putasne me tibi ita concessum, ut habeas cuicunque uolueris etiam ficte tradendum et uendendum? sed ue illi per quem Spiritus sanctus pretio tradetur. Melius illi erat si natus non fuisset. Et non absurde Simoniacus isthic uocatus est Iudas, qui interpretatur confessio, quia sicut ille ore confitendo et dicendo, Rabbi, prodebat Magistrum; sic et iste sanctam Trinitatem ore confitendo et inuocando, distrahit Spiritum sanctum, quem nominatum dicit  Deum et Dominum. uerum talibus hereticorum conatibus nullomodo cooperatur Deus, sed malignus spiritus, qui Christi proditoribus, de quibus sic dicitur: »Hec est hora uestra, et potestas tenebrarum .« Neque enim deinceps isti possunt Spiritum sanctum aliis habere uel sibi, etiamsi aliquando habuerint, quemadmodum nec Iudei, nec Iudas Christum, licet ipse prius eum habuerit. Sed cur dicitur quia iam habere non possunt quem nec inuocare iam possunt? Quod detestabilis exitus Iude significauit, qui, prodito Christo, ad laqueum festinauit, condignaque suo sceleri pena, nodatis et omnino circumstrictis faucibus illis que funeste uoci proditionis suos meatus laxare uel commodare presumpserant, interiit, nec post ueras  uoces male machinationis, nec post fictos peioris supplicationis, nec uere nec ficte Deum inuocare potuit. Cuius non immerito anguntur arterie, ut iam nec uitalem flatum possint emittere, que temere eniserunt uocem ausam Redemptorem mundi uendere. Unde »suspensus crepuit medius, et effusa sunt omnia uiscera eius .« Nec communem aliis hominibus, et naturalem exitum spiritus eius habere meruit, qui contra communem nature Dominum conspirauit. Sicque celo terreque perosus, omnique creature inuisus, inter utrumque periit, dum terra cadauer eius fedissimum et fetidissimum, er autem spiritum impiissimum et impurissimum suscipere refugit. Quapropter in primitiis suis discant Simoniaci qui et quales sint et quod mereantur. Et  si primitie duplici contritione conteruntur, tam grandes accrui eorum quoties conterentur? uidentne quod post ipsam uocem uenditionis nequeunt Dominum inuocare, quoniam angustantur guttura ipsorum inextricabili laqueo perfidie. Etenim quomodo inuocabunt in quem non crediderunt? sed forsan ceruice ferrea adhuc pertinaces et fronte enea impudentes obstinate contendunt se catholico sensu credere in Deum, licet uendant Spiritum sanctum. uestigent ergo, quotquot modis possunt, omnes latebras illius primi auctoris sui in uenditione Domini Dei, et preferant sicubi repererint eum credidisse in Iesum ex quo Satanas intrauit cor eius ad prodendum illum. In quem si quolibet modo crederet, nequaquam  tale quid attentaret. Cognosceret enim Dominum non posse uendi, nec aliquem resistere ipsius uoluntati et potestati. Sed miser non cognouit in eo nisi quod hominis erat et uidebat. Nec mirum qui nec ea que uidebat ex toto cognoscebat, dum forsan Pharisario fermento corruptus, miracula Saluatoris principi demonum ascribebat. Nam si cognosceret, utique crederet; nam nemo credit quod nullatenus cognoscit, quamuis credendo promereatur cognoscere perfectius, sicut dicit Apostolus: »Nunc cognosco ex parte, tunc autem cognoscam sicut et cognitus sum .« Et alibi: »Cognoscentes Deum« scilicet per fidem, »cogniti estis ab eo .« Sed quis hoc de Iuda carnali et mortali ambiget, cum idem Apostolus  asserat nullum principum huius seculi, quamuis subtilioris et immortalis nature, ut puta spiritualia nequitie in celestibus existant, cognouisse incarnatam Dei Patris Sapientiam? »Si enim cognouissent, nunquam Dominum glorie crucifixissent .«



CAPUT XXu. De eo quod Iudas sine fide penituit, et quod consentientes principibus sacerdotum fide priuati sunt.

Sed ne forte opinentur eum credidisse ubi penituisse et pretium retulisse legitur, nouerint abusiue dicendam penitentiam illic, cum proprie tristitia seculi fuerit, que mortem operatur, non illa, que, ut ait Apostolus, »secundum Deum est, et penitentiam  in salutem stabilem operatur .« Denique laudabilis penitentia sine spe non est, cuius substantia fides est. Unde penitentia Iude, quia sine spe fuit, constat quia nullam fidem habuit; ac per hoc uidens se damnatum, tristitia seculi ductus, maluit desperando sibi guttur elidere quam sperando fructus dignos penitentie suppliciter offerre. Quod si fecisset, error haud nocuisset. Sed perfidus qui prius blasphemauerat Filium Dei, quem crediderat posse uendi, in fine blasphemauit et Spiritum sanctum, quem credidit non posse tanti peccati sibi ueniam largiri. Quod autem Christum Iesum non Deum, sed tantummodo hominem, quamuis iustum crediderit, confessio eius ostendit, quia dicit: »Peccaui tradens sanguinem iustum .«  Cui mox pessimi emptores responderunt: »Quid ad nos? Tu uideris ;« ac si dicant: Quid ad nos pertinet istud peccatum tuum, qui solummodo emimus quem uendidisti? Tu uides quid feceris, quia nos, quem emptum et traditum apte accepimus et tenemus, non dimittemus. Nonne hac responsione quotidie Simoniaci utuntur, quandocunque eorum sacrilega ordinatio reprobatur? Quid ad nos crimen Simoniace hereseos? uideant illi quid fecerint, qui nobis spiritualem gratiam uendiderunt et tradiderunt, quia quod semel accepimus tenemus, nec officium nostrum dimittemus? A quorum sorte ne se putent exceptos, quamuis multo tolerabiliores sint isti, qui ab emptoribus gratie gratis acceperunt, ut  putatur, gratiam ecclesiasticorum ordinum, considerent quod principes sacerdotum Iesum quem emerant turbis quarum fauorem sibi conciliarant dare nequiuerunt, sed secundum quod eis persuaserant, Barabbam, seditiosum latronem et homicidam a iudice impetrarunt. Sic miser ille populus, persuasus a Phariseis et seductus, Phariseus, id est diuisus a Deo Patre et Magistro, fieri meruit, et filius patris uel magistri eorum effici, ut deinceps frater illorum esset, qui ex patre diabolo uel ex magisterio eius erant. Hoc enim interpretatur Barabbas, uel Barrabbas. Quo facto tantum fidei pristine defectum incurrit ut, qui paulo prius Domino cum palmis obuiam uenerat, et uestimenta sua ramosque arborum in uia illius strauerat, et Osanna filio Dauid,  Benedictus qui uenit in nomine Domini, Rex Isrel, Osanna in excelsis clamauerat, repente clamaret Barabbam. Quos quotiescunque iudex, ut puta desipientes, resipiscere, et ab errore corrigere curauit, nichil profecit, sed magis tumultus fiebat, et inualescebant uoces eorum, nec aliud uolebant nisi Iesum a se abiicere, et Barabbam sibi poscere dicendo: »Non hunc, sed Barabbam ;« et: »Tolle hunc, et dimitte nobis Barabbam ;« et: »Tolle, tolle crucifige, crucifige eum ;« et: »Sanguis eius super nos, et super filios nostros ;« et alia his similia.

Qua conspiratione et sententia sic se suosque posteros diabolo manciparunt; paucissimi enim fuerunt  qui inde crediderunt, ad comparationem eorum qui non crediderunt; nec se suosque posteros a sempiterna morte subtrahere curarunt. Unde etiam cum morte anime turpissimam et acerbissimam corporis mortem incurrerunt, uelut per uespasianum et Titum, atque per Aelium Adrianum. De quo populo et illud considerandum est quia quotquot eorum saluati sunt, non solum baptismate, quod procul dubio remissionem omnium peccatorum attribuit, Deo perfecte reconciliari meruerunt, nisi et prius per penitentiam eum sibi placare laborassent. Sic enim ad Spiritus sancti euidentem effusionem, et ad predicationem Petri compunctis dictum est: »Penitentiam agite, et baptizetur unusquisque uestrum  in nomine Iesu Christi in remissionem peccatorum uestrorum, et accipietis donum Spiritus sancti .« Nec excusare eos ignorantia potuit quin peniterent, quamuis etiam ipse Petrus eis de illa testimonium perhiberet in subsequentibus, dicens: »Et nunc, fratres, scio quia per ignorantiam fecistis, sicut et principes uestri. Penitemini igitur et conuertimini, ut deleantur uestra peccata.« Et que precipue illa fuerint in precedentibus ostendit, dicens: »Deus patrum nostrorum glorificauit Filium suum Iesum, quem uos quidem tradidistis et negastis ante faciem Pilati, iudicante illo dimitti. uos autem Sanctum et Iustum negastis, et petistis uirum homicidam donari uobis; Auctorem uero uite interfecistis .« Si ergo negasse Christum  dicti sunt, qui eum non credentes uel dubitantes Deum, uelut hominem purum, pro puro homine interficiendum iudici tradiderunt, dubitabiturne an negent Spiritum sanctum qui se asserunt eum omnino credere Deum et Dominum, et tamen pro auro uendunt? Et, o quanto tolerabilior hec negatio foret, si uel pro homine fieret! tanto utique, quanto potior est homo lapide.



CAPUT XXuI. Quod nil, nisi damnationem, a Simoniacis accipiant etiam gratis ordinati, et quod idola faciant pro Christo adorari.

Hinc necesse esse colligant quid acceperint a talibus Spiritus sancti negotiatoribus persuasi, et sic gratis ordinati. Nullo modo enim manus impositionem  acciperent, nisi eos sacerdotes Domini esse persuasum haberent. Attendant quoque quanta penitentia sint castigandi scientes, quandoquidem attendant, nec Iudeos etiam baptizandos a penitentia excusatos, quamuis ignorantes. Et certe, quantum humano uidetur iudicio, debuit excusari ignorantia. Sed inexcusabilis fuit, quia iuxta quod Apostolus ait: »Qui ignorat, ignorabitur .« Et o quot et quante caterue simplicium et rusticanorum, querendo ueritatem, ignorantes ab hereticis sunt seducte, quas quidem credimus iuste perisse! sed qualiter iustum fuerit nequimus ex toto comprehendere. Et reuera »qui tetigerit picem, inquinabitur ab ea; et qui communicauerit superbo induet superbiam .« Qui sibi nequam  est, cui alio bonus erit? Cognoscant, uel admoniti, quia quotquot fures sunt et latrones sunt, non ueniunt nisi ut mactent et perdant . A quorum sanguinolentis manibus non solum nil sanctificationis, sed etiam plurimum contaminationis acceperunt, in tantum ut facta sit meretrix anima eorum quondam fidelis plenaque iudicii. Et in qua prius iustitia requieuit, nunc homicida, cuius argentum uersum est in scoriam, et uinum mistum aqua . Et cur hoc? quoniam omnes principes eius infideles socii furum, a quibus persuasi ignari simplicitatis catholice fidei, et incauti, pro Christo accipiunt illum seditiosum latronem, qui in corde suo dixit: »Ponam sedem meam ad aquilonem,  similis ero Altissimo ,« atque homicidam illum qui erat ab initio. Sic qui hactenus prompti laudatores et deuoti susceptores Domini fuerant, non improbi blasphematores eius, atque importuni petitores latronis existunt, quorum intentio illum solum requirit, etiam cum uox eorum Deum se interpellare fingit. Quem, rogo, interpellant, nisi mammonam, qui nec pro Deo nec pro proximo uerbum ederet, aut hisceret, uel manum leuaret, nisi acciperet aut speraret pecuniam? Sed benignus Spiritus sapientie non liberauit maledicum a labiis suis. Siquidem quoniam renum illius testis est Deus, et cordis eius scrutator est uerus, et lingue illius auditor, nisi liberauit hereticum maledictum a labiis suis, cui nichil est aliud bene loqui, quam sua  seipsum uoce damnare, et sibi maledicere, cuius lingue benedicentis, et si auditor est Spiritus Domini, quia replet orbem terrarum et continet omnia, tamen quia habet scientiam uocis, ut putarunt, scrutator renum et cordis non curat quid quis dicat, sed dicendo quod intendat. Huiusmodi uoces et exteriores deuotiones aspernatus ipse Spiritus sanctus per Isaiam protestatur: »Cum extenderitis manus uestras, auertam oculos meos a uobis. Et cum multiplicaueritis orationem, non exaudiam. Manus uestre sanguine plene sunt .« Nunquid non socii furum et latronum fures sunt et latrones, Salomone dicente: »Amicus stultorum efficitur similis ;« et: »Qui cum fure participat, odit animam suam? .« Porro  fures et latrones, uiri sanguinum et dolosi sunt, quorum particeps quicunque est, sanguinolentus et fraudulentus sit necesse est.

Unde quia manus eius plene sunt sanguine, et latronum sibi confederatorum communione, oratio eius repellitur a mundissima maiestate. Ut enim Sapiens ait: »Qui auertit aurem suam ne audiat legem, oratio eius exsecrabilis .« Quod si euenit illis qui non audiunt legem precipientem honorari Dominum de propria et uernacula substantia , quid fiet eis, qui alterius eleemosynam sibi sic creditam, ut gratis dent gratis acceptam impie uendunt? Quorum oratio uel benedictio non solum non auditur aut recipitur, uerum etiam in peccatum et in maledictionem conuertitur; quoniam »non est  in ore eorum ueritas, cor eorum uanum est .«---»Sepulcrum patens est guttur eorum, linguis suis dolose agebant; uenenum aspidum sub labiis eorum. Quorum os maledictione et amaritudine plenum est; ueloces pedes eorum ad effundendum sanguinem. Contritio et infelicitas in uiis eorum, et uiam pacis non cognouerunt; non est timor Dei ante oculos eorum. Nonne cognoscent omnes qui operantur iniquitatem, qui deuorant plebem meam sicut escam panis? Dominum non inuocauerunt .« Et qui magis plebem Dei sicut cibum panis deuorant, quam qui omnia Christiane religionis sacramenta uenalia portant, et plebi Dei denegant, nisi ea pretio sibi redimant? Sed ue misero qui  taliter duplici damno afficitur, quia et exteriora bona sua negotiando perdit, et interiora non accipit, quin potius damnationem incurrit, quia a corpore Christi, uelut panis corruptus respuitur, et ab hereticis decoratur, eisque inuisceratus sic consumitur ut non sit nisi cum sociis eius qui non est; quem, uelut leonem rugiendo circumeuntem et quem deuoret querentem, dum stulti incaute fugere conantur, occurrit eis uisus, callida uidelicet heresis, quamdam speciem humanitatis, quasi rationis preferens; sicque intima iecoris eorum, id est rectam intentionem bestialiter dirumpit, et leoni, quem se frustra putauerant effugisse, deuorandos latenter addicit.

Unde quia de huiusmodi deuoratoribus subditur  »quia Deum non inuocauerunt ,« querendum est quem inuocent, quoniam prolixas orationes nonnunquam habent, et Deum inuocare audiuntur, et uidentur ab hominibus. Sed ab hac difficultate questionis B. Hieronymus solito succinctus nos eximit, ubi Zacariam sic dicentem exponit: »Et erit in die illa, dicit Dominus exercituum, disperdam nomina idolorum de terra, et non memorabuntur ultra, et prophetas et spiritum immundum auferam de terra .« Sicut idola fiunt de manu artificis, ita hereticorum peruersa doctrina, quodcunque simulauerit in idolum uertit, et facit pro Christo adorari Antichristum. Qui si etiam uerbis aliquando diabolum maledicunt, seipsos profecto maledicunt, sicut Sapientis elogio comprobatur  dicentis: »Dum maledicit impius diabolum, maledicit ipse animam suam .« Hec ita esse nemo qui refragetur, nisi manifestus hereticus. Unde perpendant nunc a latronibus ad benedicendum, et orandum quolibet modo etiam gratuito constituti et subrogati, quid uel sibi uel aliis acquisierint ex illorum communione cuius participes sunt facti, et cui spontanei subscripserunt, dum factum eorum non solum crediderunt ratum, sed etiam predicauerunt. Nimirum homicide sunt quales et illi quibus consentiunt. Nempe sic interiorem hominem in se et in aliis occidunt ut exterior eorum uiuat incassum, post paululum habiturus eternum supplicium. Quocunque enim anima tandem peribit, corpus quoque post ibit.



CAPUT XXuII. Sententia sancti Augustini, qua omnes heretici conuincuntur negare Iesum Christum in carne uenisse.


uerum ne calumnietur quis nos de corpore proprio, et non ex diuinis paginis, nouam suggillationem in hereticos componere, dum non putat eos omnino sine fide esse, aut Dominum Deum negare, animaduertat uenerabilem et catholicum doctorem Augustinum in Epistola B. Ioannis apostoli hec intonantem : »Omnes heretici, omnes schismatici ex nobis exierunt, id est, Ecclesia exeunt, sed non exirent si ex nobis essent antequam exirent.« Et post aliqua. »Omnes certe qui exeunt de Ecclesia, et ab unitate Ecclesie prescinduntur, Antichristi sunt; nemo dubitat.  Ipse enim designauit: »Ex nobis exierunt, sed non erant ex nobis. Nam si fuissent ex nobis, permansissent utique nobiscum .« Quicunque ergo non manent nobiscum, sed exeunt a nobis, manifestum est quod Antichristi sunt. Et quomodo probantur Antichristi? ex mendacio. »Et quis est mendax, nisi qui negat quod iehsu est Christus? « uideat caritas uestra magnum sacramentum. Attendite quid inspirauerit Dominus Deus et quid insinuare uobis uelim. Ecce exierunt a nobis, et facti sunt Donatiste. Interrogemus eos utrum iehsu Christus sit, statim confitentur quia iehsu Christus est. Si ergo ille est Antichristus qui negat Iesum esse Christum, nec nos possunt dicere Antichristos,  nec nos illos, quia et nos confitemur et illi. Si ergo nec illi nos dicunt, nec nos illos, ergo nec illi a nobis exierunt, nec nos ab illis. Si ergo non a nobis exierunt, in unitate sumus. Si in unitate sumus, quid faciunt in hac ciuitate duo altaria? quid faciunt diuise domus, diuisa coniugia? Quid facit communis lectus et diuisus Christus? Admonet nos ueritas fateri quod uerum est, aut ipsi a nobis exierunt, aut nos ab ipsis, sed absit ut nos ab ipsis! Habemus enim testamentum Dominice hereditatis. Recitemus, et ibi nos inueniamus: »Dabo tibi gentes hereditatem tuam, et possessionem tuam terminos terre .« Tenemus hereditatem Christi, illi autem non tenent. Nec communicant orbi terrarum, non communicant uniuersitati redempte sanguine  Domini.«

Et post pauca: »Si ergo ex nobis exierunt, Antichristi sunt. Si Antichristi sunt, mendaces sunt. Si mendaces sunt, negant Iesum Christum. Iterum redit ad difficultatem questionis. Singulos interroga, confitentur Iesum esse Christum. Coarctat nos angustus intellectus in hac Epistola. uidetis certe questionem. Hec questio et nos et ipsos turbat, si non intelligatur. Aut nos sumus Antichristi; aut illi sunt Antichristi. Sed designauit hec Epistola Antichristos. Quicunque negat quod iehsu non sit Christus, ipse est Antichristus. Iam ergo queramus quis neget, et non attendamus ad linguam, sed ad facta. Si enim omnes interrogentur, omnes uno ore confitentur Iesum esse Christum. Quiescat paululum lingua, uitam  interroga. Si inuenerimus hoc, si ipsa Scriptura nobis dixerit quia negatio non tantum lingua fit, sed et factis, certe inuenimus multos Antichristos, qui ore profitentur Christum, et moribus dissentiunt a Christo. Ubi inuenimus hoc? In Scriptura. Paulum interroga, et audi; de talibus cum loqueretur, ait: »Confitentur se nosse Deum, factis autem negant .« Inuenimus et istos Antichristos. Quisquis factis negat Christum, Antichristus est. Non audio quid sonet, sed uideo quid iuuat. Opera loquuntur, et uerba requirimus. »Hypocrite, quomodo potestis bona loqui cum sitis mali ?« uoces uestras ad aures meas affertis, ego cogitationes uestras inspicio. uoluntatem malam ibi uideo, et falsos fructus  ostenditis. Noui quid inde colligam? Non colligo de tribulis ficus, non colligo de spinis uuas. Unaqueque arbor ex fructibus cognoscitur. Magis mendax est Antichristus qui ore profitetur Iesum esse Christum, et factis negat. Ideo mendax, quia aliud loquitur, aliud agit.«

Ex quibus tanti doctoris uerbis ne Simoniaci nos impudenter urgeant, et se sic nobiscum in unitate catholica degere presumant, quia unum altare nobis et illis est, et une nuptie, nec in aliqua conuersatione a nobis comprobantur dissidere, nouerint hoc nostre imputandum ignorantie, aut negligentie, sueque fraudulentie atque impudentie. Qui cum reuera sint Antichristi, fingunt se esse Christi, tanto magis cauendi quanto sub obtentu societatis perniciosius  incumbant ouili Christi, lacteolam ouem mentiti, dum in sacramentis catholice, uelut inuestimentis ouium, non cessant catholicis insidiari, et cruda per agninos exercent funera rictus. Quique exemplo auctoris sui Iude, pacis uel osculi signo, sub unius communionis symbolo meditantur, et pergunt tanto numerosiores proditiones et strages ex Ecclesia, quanto occultior se conseruat eorum nequitia. Nam uelut sicarii se socios itineris mentiuntur, et repente sica ex oculis educta incautos nil tale suspicantes inter amicas confabulationes adoriuntur, docti per pacem facere bellum; pares immundis Manicheis, qui ne deprehenderentur, etiam catholicorum communionem ore sacrilego presumebant: qui tamen in hoc interdum deprehendebantur,  quod abstemii a uino sanguinis Christi, quem in remissionem peccatorum effusum non credebant, se subtrahebant. Sic et istos nichilominus deprehendere nequimus, nisi ubi eos Spiritus sancti gratiam uendere conari comperimus, sed quantumlibet se occultant et fingunt, ab Ecclesia tamen cum Manicheis et aliis hereticis, sicut uere heretici, et primo omnium anathematizati et abscissi, siue falso intus sint, siue uere foris sint, Antichristi sunt. Nec quales Antichristi sunt aliqui ex catholicis, qui contrarii adhuc sunt Christo ad Christiane uiuendum, cui tamen concordant ad Christiane credendum. Isti autem utrobique Antichristi sunt, quia contrarii sibi sunt ex peruersa credulitate, et ex praua operatione, que etiam si bona uideatur, nil nisi peccatum est,  quia sine fide est. A quorum tergiuersatione quo discernamus tali charactere nostri insignimur, »gratis accepistis, gratis date .«



CAPUT XXuIII. Item cuius supra, de eo quod heretici Spiritum sanctum non habent, quamuis uisibilia sacramenta habeant

Sed adhuc aliqua ipsius doctoris dicta attendamus: »Dilectissimi, nolite omni spiritui credere, sed probate spiritus, si ex Deo sunt .« Et quis est qui probat spiritus? Difficilem rem nobis proposuit, fratres mei. Bonum est nobis ut dicat ipse unde discernamus. Dicturus est, ne formidetis; sed primo uidete, attendite. uidete hinc exprimi illud unde uani heretici calumniantur. Attendite,  uidete quid ait: »Dilectissimi, nolite omni spiritui credere, sed probate spiritus, si ex Deo sunt.« Spiritus sanctus nomine aque appellatus est in Euangelio, Domino clamante, et dicente: »Si quis sitit, ueniat ad me et bibat. Qui credit in me, flumina de uentre eius fluent aque uiue ;« quid est illa aqua? Nemo me interroget. Euangelium interroga: »Hoc dicebat, ait, de Spiritu quem accepturi erant, qui in eum erant credituri .« Aliud est ergo aqua sacramenti, aliud aqua Spiritus. Aqua sacramenti uisibilis est. Aqua Spiritus inuisibilis est. Ista abluit corpus, et significat quod fit in anima. Per illum Spiritum ipsa anima mundatur et saginatur. Ipse Spiritus Dei, quem non possunt  habere heretici, et quicunque se ab Ecclesia prescindunt,« etc. In qua catholici doctoris catholica sententia aperte monstratur, uisibilia tantum sacramenta sine aliqua inuisibili sanctificatione, que procul dubio Spiritus sanctus est, hereticis remansisse. Unde panis uisibilis sacramenti tantummodo eis adest, sed inuisibilis panis Spiritus abest. Quod nichilominus de aqua baptismatis, de unctione sanctificationis, et ceteris ecclesiasticis sacramentis credendum est. Et o utinam ipsa uisibilia sacramenta remansissent eis pura, sicut uidentur, et simplicia, et in sua tantum natura, et non inesset eis pollutio aliqua; sed quod peius, panis pollutionis et mendacii est, et quidquid eorum est, sicut Spiritus sanctus per prophetam Osee, sub nomine Ephraim,  attestatur, dicens: »Reuersus est Ephraim in Aegyptum, et in Assyriis pollutum comedit. Non libabunt uinum Domino, et placebunt ei sacrificia eorum quasi panis lugentium. Omnes qui comedunt eum contaminabuntur, quia panis eorum anime ipsorum non intrabit in domum Domini . Facte sunt ei are in delictum, hostias offerent, immolabunt carnes et comedent, Dominus non suscipiet eas .« De quorum doctoribus premisit, dicens: »uentum seminabunt et turbinem metent. Culmus stans, non eis germen, non faciet farinam. Quod si et fecerit, alieni comedent eam . Propheta laqueus ruine factus est. Super omnes uias eius insania. In domo Dei eius profunde peccauerunt sicut in diebus Gabaa .«

 Si queritur quod fuerit peccatum Gabaa, liber Iudicum aperte monstrat, qui habitatores Gabaa effeminatos, et Sodomitas alios, alios autem defensores eorum narrat. Nimirum talia sunt hereticorum conuenticula, que domum Dei faciunt speluncam latronum, et lupanar. Quorum auditores ne letentur, sicut catholici, sic Spiritus Dei: »Noli exsultare, sicut populi, quia fornicatus es a Deo tuo .« Et specialiter notans Simoniacam heresim, subdit: »Dilexisti mercedes super omnes areas tritici « Et post pauca: »Circumdedit me in negatione Ephraim, et in dolo domus Isrel .«---»Canaan, in manu eius statera dolosa, calumniam dilexit. Et dixit Ephraim. uerumtamen diues effectus  sum, inueni idolum mihi. Omnes labores mei non inuenient mihi iniquitatem, quam peccaui .« Quod autem nulla sacramenta, que apud hereticos putantur auditoribus eorum prosint, ostendit dicens: »Area et torcular non pascet eos, et uinum metietur eis. Non habitabunt in terra Domini .«---»Iniquitatem arastis, et impietatem messuistis, comedistis fructum mendacii .« Sed et quod ab Ecclesia tam populus, quam princeps eorum proiiciendi sint, ita predicit: »De domo mea proiiciam eos, non addam ut diligam eos. Omnes principes eorum recedentes, radix eorum exsiccata est, fructum nequaquam facient: Quod et si genuerint interficiam amantissima uteri eorum. Abiiciet eos Deus meus, quia non audierunt cum,  et erunt uagi in nationibus .« Porro quia Ephraim, qui et Isrel a Iuda separatus hereticorum typum tenuit, et Iudas catholicorum, discamus nunc quanti pendantur a Deo opera amborum. »Iudas testis descendit cum Domino, et cum sanctis fidelis .«---»Ephraim pascit uentum, et sequitur estum. Tota die mendacium et uastitatem multiplicat, et fedus cum Assyriis iniit, et oleum in Aegyptum ferebat ,« scilicet sanctificationem suam, uel misericordiam in pauperes ab interioribus in exteriores tenebras. »Iudicium ergo Domini cum Iuda ,« discretio scilicet et ueritas. Et quia heretici et inuocant Dominum, et non inuocant, dicitur: »Me inuocabant: Deus meus, cognouimus, te Isrel ,«---»et  non clamauerunt ad me in corde suo, sed ululabant in cubilibus suis. Super triticum et uinum ruminabant .« Ululare ergo luporum est. Unde apparet hereticos non orare Deum, sed ululare. Quod pre aliis congruit Simoniacis, qui, ut rapaces et famelici lupi, uoces nullas ad Deum habent, nisi ut questu malitie sue uentrem satient; qui et super triticum et uinum oblationis non orant, sed ruminant, quia nil ibi nisi solitam escam suam, id est pecuniam retractant. Sic Simoniacus fur ingressus in domum Domini, spoliat latrunculos foris, dum minores suos uendendo, uisibilia sacramenta etiam tenero sensu suo priuat.



CAPUT XXIX. Item, cuius et unde supra, in quo cognoscatur Spiritus Dei.


Sed iam canamus B. Augustini questioni prefate reddatur, et summatim tangat que doctor ille solito diffusus seriatim et enucleate populis eructat.  »Si, inquit, aque nomine significatur Spiritus sanctus, et dicit Epistola ista: »Nolite omni spiritui credere, sed probate spiritus, si ex Deo sunt ,« intelligamus inde dictum esse: »Ab aqua aliena abstine te, et de fonte alieno non biberis .« Quid est, de fonte alieno non biberis? Spiritui alieno non credideris. Restat ergo examen unde probetur quis spiritus Dei est. Posuit quidem signum, et hoc fortasse difficile. uideamus tamen. Ad illam caritatem  redituri sumus. Ipsa est que nos docet quia ipsa est unctio. Tamen hic quid ait: »Probate spiritus, si ex Deo sunt, quia multi pseudoprophete exierunt in istum mundum .« Iam ibi sunt omnes heretici, et omnes schismatici. Quomodo ergo Spiritum probabo? Sequitur: »In hoc cognoscetur Spiritus Dei. Omnis spiritus qui non confitetur Iesum Christum in carne uenisse, non est ex Deo, et hic est Antichristus, de quo audistis quod uenturus sit, et nunc in isto mundo est .« Ergo spiritus qui est apud hereticos ex Deo est, quia confitentur Iesum Christum in carne uenisse? Iam hinc erigunt se forte aduersum nos et dicunt: uos non habetis Spiritum ex Deo, sed et nos confitemur Iesum Christum in carne uenisse. Iste autem illos negauit  Spiritum Dei habere, quia non confitentur Iesum Christum in carne uenisse. Quere ab Arianis, confitentur Iesum Christum in carne uenisse; quere a Macedonianis, confitentur Iesum Christum in carne uenisse; interroga Cataphrygas, confitentur Iesum Christum in carne uenisse; interroga Nouatianos, confitentur Iesum Christum in carne uenisse. Omnes ergo iste hereses Spiritum Dei habent? Non ergo pseudoprophete sunt? Nulla est ergo ibi deceptio, nulla seductio? Certe Antichristi sunt qui ex nobis exierunt, sed non erant ex nobis. Quid ergo facimus? Unde discernimus? Opera attendamus, non strepitum lingue, queramus quare in carne uenerit Christus, et inuenimus quis eum negat in carne uenisse. Nam si linguas attendas, multas hereses auditurus es  confitentes Christum in carne uenisse, sed conuincit eas ueritas. Quare uenit Christus in carne? quia oportebat nobis afferri spem resurrectionis. Deus ergo uenit in carne, ut moreretur pro nobis. Quemadmodum autem mortuus est pro nobis? »Maiorem hanc caritatem nemo habet, quam ut animam suam ponat quis pro amicis suis .« Charitas ergo illum adduxit ad carnem. Quisquis ergo non habet caritatem, negat Christum in carne uenisse.

»Nunc etiam interrogo omnes hereticos. Christus uenit in carne? uenit, hoc credo, hoc profiteor. Imo hoc negas. Unde nego? Audis quia hoc dico? Imo hoc conuinco, quia negas. Dicis uoce, negas corde; dicis uerbis, negas factis. Quomodo, inquis,  nego factis? Quia ideo uenit Christus in carne, ut moreretur pro nobis. Ideo mortuus est pro nobis, quia caritatem multam docuit. Tu non habes caritatem, quia pro amore tuo diuidis unitatem. Ergo intelligite hinc Spiritum ex Deo. Pulsate, tangite uasa fictilia ne forte crepuerint, et male resonent. uidete si integre sonent, uidete si ibi est caritas. Toliis te ab unitate orbis terrarum; diuidis Ecclesiam ab unitate, dilanias corpus Christi. Ille uenit in carne ut colligat; tu ideo clamas ut spargas. Ergo ipse est Spiritus Dei qui dicit Iesum Christum in carne uenisse, qui dicit non lingua, sed factis; qui dicit non sonando, sed amando. Ille autem non est Spiritus Dei qui negat Iesum Christum in carne uenisse. Negat et ipse non lingua, sed uita; non  uerbis, sed factis. Manifestum est ergo unde cognoscamus fratres. Multi intus, quasi intus sunt; nemo autem foris, nisi uere foris. Adeo ut noueritis, quia ad facta retulit, »et omnis spiritus,« ait, »qui soluit Iesum in carne uenisse, non est ex Deo .« Soluere factis intelligitur quid tibi ostendit, qui negas quia dixit soluit? Ille uenit colligere, tu uenis soluere. Distinguere uis membra Christi, quomodo non negas Christum in carne uenisse, qui pro honore tuo dirumpis Ecclesiam Dei, quam ille congregauit? Contra Christum ergo uenis, Antichristus es. Intus sis, foris sis, Antichristus es. Sed quando intus es, lates; quando foris es, manifestaris. Soluis Iesum, et negas Deum in carne uenisse. Non es ex Deo. Ille ergo soluit qui non facit. Quid nos docet, nisi ut  facta interrogemus, non uerba credamus? Omnes negant Iesum in carne uenisse, qui uiolant caritatem. iehsu enim non opus erat ut ueniret in carne, nisi propter caritatem. Quomodo poterat filius Dei ponere animam suam pro nobis, nisi carne indueretur, ubi mori posset? Quisquis ergo uiolat caritatem, quidlibet dicat lingua, uita ipsius negat Christum in carne uenisse, et iste est Antichristus, ubicunque fuerit, quocunque intrauerit. »Nos ex Deo sumus. Qui nouit Deum, audit nos; qui non nouit Deum, non audit nos. Ex hoc cognoscitur Spiritus ueritatis, et spiritus erroris .« Iam ergo intentos nos fecit, quia qui nouit Deum, ipse audit, qui autem non nouit, non audit; et hec est discretio spirituum ueritatis et erroris. uideamus quid  moniturus est, in quo illum audire debeamus. »Dilectissimi, diligamus inuicem, quia dilectio ex Deo est .«

Item unde supra : »uiolatores caritatis schisma fecerunt. Quomodo oderunt ipsam caritatem, sic oderunt et columbam. Sed conuincit illos columba. Procedit de celo, aperiuntur celi, et manet super caput Domini. Ut quid hoc? ut audiant: »Hic est qui baptizat .« Recedite, predones, recedite, inuasores possessionis Christi. In possessionibus uestris, ubi dominari uultis, titulos Potentis ausi estis infigere. Cognoscit ille titulos suos, uindicat sibi possessionem suam. Non delet titulos, sed intrat et possidet. Sic ad catholicam uenienti non deletur baptismus, ne titulus  imperatoris deleatur; sed qui sit in catholica? agnoscitur titulus. Intrat possessor sub titulis suis, quo intrabat predo sub titulis alienis.«

Idem unde supra: »Omnis qui credit quod iehsu sit Christus, ex Deo natus est.« « Quis est qui non credit quod iehsu sit Christus? qui sic non uiuit quomodo precipit Christus. Multi enim dicunt, Credo; sed fides sine operibus non saluat. Opus autem fidei ipsa dilectio est, dicente Paulo apostolo: »Et fides que per dilectionem operatur .« Opera quidem tua preterita, antequam crederes, uel nulla erant, uel, si bona uidebantur, inania erant. Si enim nulla erant, sic eras quasi homo sine pedibus, aut uexatis  pedibus ambulare non ualens. Si autem bona uidebantur, antequam crederes, currebas quidem, sed preter uiam currendo errabas potius quam perueniebas. Est ergo nobis et currendum, et in uia currendum. Qui preter uiam currit, inaniter currit; imo ad laborem currit: tanto plus errat, quanto preter uiam currit. Que est uia per quam currimus? Christus, qui dixit: »Ego sum uia .« Que patria ad quam currimus? Christus, qui dixit: »Ego sum ueritas .« Per illum currimus, ad illum currimus, in ipso requiescimus. Sed ut curreremus per illum, extendit se usque ad nos.

Idem unde supra. »Quid potuerunt plus credere demones, quam ut dicerent: »Scimus qui sis, Filius Dei, sanctus Dei !« Quod dixerunt demones,  hoc dixit et Petrus. Eadem uerba, non idem animus. Et unde constat quia Petrus hoc cum dilectione dicebat? Quia fides Christiani cum dilectione Dei est; demonis autem sine dilectione. Quomodo sine dilectione? hoc dicebat Petrus ut Christum amplecteretur: hoc dicebant demones, ut Christus ab eis recederet. Namque antequam dicerent: »Scimus qui sis, Filius Dei; quid nobis et tibi est ,« dixerunt, »Quid uenisti ante tempus perdere nos ?« Aliud est ergo confiteri Christum, ut teneas Christum, aliud confiteri Christum, ut repellas Christum a te. Ergo uidetis quia quomodo hic dicit, qui credit, propria quedam fides est, non quocunque modo communis cum multis. Nemo hereticorum dicat uobis, Et nos credimus. Ideo enim  de demonibus exemplum proposui, ne gaudeatis ad uerba credentium, sed exploretis facta uiuentium. Quid est credere in illum? et omnis qui diligit Genitorem, diligit eum qui genitus est ab ipso. Statim fidei coniunxit dilectionem, quia sine dilectione fides inanis est. Cum dilectione fides Christiani est; sine dilectione fides demonis. Qui autem non credunt peiores sunt quam demones, et tardiores. Omnis qui diligit Patrem, diligit Filium. In hoc cognoscimus, quia diligimus filios Dei. Filios Dei dixit, qui Filium paulo ante dicebat, quia filii Dei corpus sunt unici Filii Dei. Et cum ille caput, nos membra, unus Filius Dei. Ergo qui diligit filios Dei, Filium Dei diligit. Et qui diligit Filium Dei, Patrem diligit. Nec potest quisquam Patrem diligere, nisi Filium diligat.  Et qui diligit Filium, diligit filios Dei. Quos filios Dei? Membra Filii Dei. Et diligendo fit et ipse membrum, et fit per dilectionem in compage corporis Christi, et erit unus Christus amans seipsum; cum enim se inuicem amant membra, corpus se amat. »Et si patitur unum membrum, compatiuntur omnia membra; et si glorificatur unum membrum, congaudent omnia membra.« Et quid secutus ait? »uos autem estis corpus Christi et membra de membro :«---»Qui enim non diligit fratrem suum quem uidet, Deum quem non uidet quomodo potest diligere?« 

»Extende caritatem per totum orbem, si uis Christum amare, quia membra Christi per orbem iacent,  ubi esse debes, ut sub capite sis. Si in corpore non es, sub capite non es. Quid prodest, quia credis et blasphemas? adoras illum in capite, et blasphemas in corpore. Amat ille corpus suum. Si tu te prescidisti a corpore ipsius, caput non se prescidit a corpore suo. Sine causa me honoras, clamat tibi caput desuper; sine causa me honoras. Tanquam si uellet aliquis tibi osculari caput, et calcare tibi pedes. Forte caligis clauatis contereret pedes tuos, uolens tibi tenere caput et osculari. Nonne inter uerba honorantis clamares, et diceres, Quid facis, homo? calcas me. Non diceres, Calcas caput meum, quia caput honorabat, sed plus clamaret caput pro membris calcatis quam pro se, quia honorabatur. Nonne clamat ipsum caput:  Nolo honorem tuum, calcare iam nunc me noli? Iam tu dic, si potes, Quare te calcaui? Dic illud capiti: Te osculari uolui, amplecti uolui. Sed non uides, o stulte, quia quoduis amplecti per quamdam compagem unitatis peruenit ad id quod calcas? Susum me honoras, iusum me calcas. Plus dolet quod calcas, quam gaudet quod honoras, quia et quem honoras dolet pro eis quos calcas. Quomodo clamat lingua? Dolet mihi. Non dicit, Dolet pedi meo, sed, Dolet mihi, dicit. O lingua! quis te tetigit? quis stimulauit? quis pupugit? Nemo, sed coniuncta sum eis que calcantur, quomodo uis non doleam, que non sum separata? Ascensurum Caput in celum uidit multos honoraturos se, quia ascendit in celum, et uidit quia honor ipsorum inutilis est, si conculcant  membra sua in terra. Et ne quis erraret, et cum adoraret Caput in celo, calcaret pedes in terra, commendauit membra in terra, dixit ubi essent membra ipsius, dixit uerba nouissima, et discessit. Post ipsa uerba non est locutus in terra. Iam non inuenis loqui Christum in terra. Inuenis illum loqui, sed de celo. Et de ipso celo quare? quia membra calcabantur in terra. Persecutori enim Saulo dixit: »Saule, Saule, quid me persequeris?«  Ascendi in celum, sed adhuc in terra iaceo; hic ad dexteram Patris sedeo, ibi adhuc esurio et sitio, et peregrinus sum. Quomodo ergo corpus suum commendauit in terra, ascensurus? discipulis suis respondit; »Accipietis uirtutem Spiritus sancti superuenientis in uos, et eritis mihi testes in Ierusalem,  et in omni Iudea, et Samaria et usque in totam terram .« Ecce qua iaceo, qui ascendo, ascendo enim quia caput sum, iacet adhuc corpus meum. Qua iacet? per totam terram. Caue ne percutias, caue ne uioles, caue ne calces. Nouissima uerba Christi sunt ista ituri in celum. Fratres, cogitate uisceribus Christianis, si heredibus carnalibus nouissima uerba morituri patris plus sunt dulcia, plus grata, et maioris ponderis mox ituri in sepulcrum; heredibus Christi qualia debent esse uerba nouissima non redituri in sepulcrum, sed ascensuri in celum? Et si plus custodiuntur a filiis nouissima uerba morientis patris, cuius cadauer in sepulcro sine sensu iacet, quid sibi sperant illi, qui uerba  nouissima sedentis in celo non custodiunt, uidentis desuper an contemnatur an non contemnatur, illius qui dixit: »Saule, Saule, quid me persequeris?«  Qui seruat ad iudicium quidquid uidet pati membra sua, quibus grauior et intolerabilior est machera lingue hereticorum, quam ferri paganorum.«



CAPUT XXX. Recapitutatio premissorum uerborum sancti Augustini.

In quibus precipui doctoris claris sententiis necesse est ad cor redeant preuaricatores noui mandati quicunque heretici, et pre omnibus Simoniaci, qui ex accepta uirtute Spiritus sancti faciunt sibi propostam ad solum negotium seculi, non ad aliquod testimonium Christi, qui ipsam Spiritus sancti uirtutem  ascensurus ad hoc solum suscipiendam suis discipulis asseruit, ut resurrectionis eius et caritatis ubiuis terrarum testes sint. Sed peruersissimi hominum conuersi in arcum peruersum, eum a quo intensi sunt impetunt et percutiunt, ubi diuitias gratie eius quas iussi sunt omnibus gratis sicut acceperunt exponere et erogare, ad pretium distribuere presumunt. Sic ingrati Christo, contra eum suis donis pugnaturi insurgunt, et fidelibus eius tanquam membris ipsius pessimas et insanabiles plagas imponunt, quia ad ipsum, qui caput suorum est pertingere nequeunt. Quem etsi labiis se nonnunquam uelle honorare fingunt, iniuria est illi non reuerentia totum quod agunt, quandiu fideles eius sua perfidia tanquam fures et latrones interimunt.  Quod uelut oues simplices sub simulato pastoris sibilo seductas sibi conuocant, sicque nunc furtim, nunc raptim diabolo gregatim immolant, dum consentiunt ut ab eis ematur quod non aliter accipitur, nisi ut gratis detur. Quo contagio paucule oues morbide totum gregem contaminant, dum carnales aliqui morbo ambitiose auaritie attacti, pabula celestis doctrine fastidiunt, et oculis pastorum se per deuia uitiorum abducunt et abscondunt. Quapropter a latrocinantibus Simoniacis, uelut soliuage oues, inuenti, quantocius pre nimietate morbi sui concordant eorum uoluntati. Occidere enim uolunt illi, mori isti. Querunt illi interficere, isti non uiuere. Illi perdere, isti perire. Sic illi et isti et ad suam perditionem, et totius Ecclesie contagium de Spiritu  sancto carnale uel seculare excogitant et faciunt mercimonium. Quorum persecutio grauior Christo est quam quorumlibet paganorum, qui publica seuitia et transitoriis plagis debacchantur in Christianos, quam istorum qui, occulta conspiratione, sub agno pacis sempiternas mortes inferunt.

Quod si Christus perpeti nequit persecutionem membrorum suorum, quin de celo Saulo eum ignoranti, et zelum Dei quamuis non secundum scientiam habenti, inclamaret, uisumque communem auferret, quid putamus fiet istis, qui confitentur se nosse Deum, et rectores Ecclesie ipsius, et tamen zelo diabolico inflammati, scienter non desinunt innumeras fidelium animas persequi, et iugulare? Et si  Saulus pro corporali persecutione tanto impetu percellitur, quanto, putas, isti pro spirituali percelluntur? Unde ille iure amisit ad tempus oculos corporis; isti autem cordis, ut deinceps ipsi ceci duces cecorum effecti cum sequacibus cadant in foueam eterne perditionis. Qui si se cecos cognocerent, sicut ait Dominus similibus eorum, peccatum non haberent, quia fructus dignos penitentie facere solliciti quererent. Nunc autem quia dicunt, uidemus, peccatum eorum manet: quibus de celo Dominus toties clamat, quoties per seruos suos in quibus quasi in celis habitat, uerbis, sanctarum Scripturarum presumptionem illorum increpat; qui quoniam nunc non auditur, postmodum sicut fortis et potens a secretario suo ad publicum egredietur et sicut uir preliator  suscitabit zelum, uociferabitur et clamabit, super inimicos suos confortabitur, quibus tunc dicet: Tacui semper, silui, patiens fui, sicut parturiens loquar; hec enim fecistis, et tacui . Unde quia paulatim et partim dissipastis gregem meum, et absorbuistis, dissipabo uos, et absorbebo simul.



CAPUT XXXI. De malitia Simoniacorum, et quod peiores sint latronibus, et sine aliqua fide Dei.

Aduersus quos falsos testes, quos iam impassibilis iehsu, sed adhuc tales patiens in passionibus Ecclesie sue, quales prius passus est, in se interpellat Patrem, dicens per Psalmistam: »Ne tradideris me in animas persequentium me, quia insurrexerunt in  me testes iniqui, et mentita est iniquitas sibi .« Quos quantulamcunque scintillam dilectionis Dei, et proximi retentare impium est credere. Dilectio enim Dei et proximi propria et specialis uirtus est piorum atque sanctorum, cum cetere uirtutes bonis ac malis possint esse communes, que qualiter potest inesse illis qui Deum sic despiciunt ut eum etiam uendere quolibet pretio laborent, et proximum sic oderunt ut ab eo uiscera sua omnino claudant, ne gratis accipiant, quod illi per ipsos diuina gratis dari uoluit, et iussit largitas. Qui si etiam substantiam mundi huius habentes proximo necessitatem patienti uiscera sua clauderent, nec de suo aliquid gratis darent, quomodo caritas Dei, que nonnisi geminata est, in eis  maneret?  Sed isti non solum de suo nichil dant, sed ut dent quod a Deo gratis dandum gratis acceperunt, infelicem proximum bonis omnibus corporis et anime spoliant, sic contra caritatem obdurati, ut nec os Deo aperiant caritate illius uel proximi, nisi interuentu nummi dati uel pacti. Et, o quanto peiores latronibus pessimis, qui simul animam corpusque proximi dilaniant, cum alii latrones sic corpus occidant ut animam occidere nequeant. Constat ergo eos nil caritatis Dei, quem non uident habere, qui tam pessime norunt proximum, quem uident diligere, quem si aliquatenus pro Deo, et in Deo diligerent, iam heretici non essent, quia necessario tantum recte fidei etsi  minime quantum uere dilectionis haberent.

Sed quoniam neutram habent, heretici et Antichristi sunt qui negant Iesum in carne uenisse. Cur enim iehsu uenit in carne, nisi ut, ex diuersis qualitatibus hominum atque ex omnibus nationibus gentium, per nimiam caritatem qua posuit pro illis animam suam, exhiberet sibi gloriosam Ecclesiam non habentem maculam aut rugam, uel aliquid eiusmodi , in qua una columba sua, amica, sorore et sponsa immaculata quiescente, immaculatus ipse Sponsus requiesceret, atque in regnante regnaret, sicque omnibus suis in se ipso uno consummatis, unus ipse Deus omnia in omnibus esset? Cui mirabili et desiderabili unioni pre ceteris inuident et insidiantur, qui Spiritum sanctum quo tanta diuersitas  membrorum sub uno capite, Christo irreprehensibili, et incomprehensibili compositione coadunatur, compaginatur, et unitur, uendere non uerentur. Ipse enim, tanquam uiolentissimum et feruentissimum bitumen, aut gluten caritatis, quam in sanctorum cordibus diffundit, corpus Christi per nexus et iuncturas aptas formatum, et preparatum conglutinat, et coniungit, crescereque facit in augmentum Dei, ubi ex diuerse professionis et conuersationis hominibus unum corpus, et unum spiritum, secundum uocationem, qua uocati sunt, in una spe efficit. Quem dum, uelut efficacissimum glutinum, fabrice Dei isti heretici subripere presumunt, quantas et quam miserabiles ruinas faciunt? In quibus seu in parietinis solet, nil iam reperietur ordinatum, nil non confusum.  Quibus iam nullus inest decor, nisi urticarum, et ueprium libidinis uidelicet, atque auaritie squalor, et serpentini latibuli horror.



CAPUT XXXII. Qualiter heretici a Deo fornicantes faciant et alios fornicari.

Ecce qualiter fornicantes a Deo, et profani Simoniaci maculant et destruunt illam gloriosam, quam ut sine macula esset Christus mundauit lauacro aque in uerbo, et ut sine ruga efficeretur rugas eius in crucis extendit patibulo. Quam, proh dolor! nunc impune fornicatores maculant, dum lauacrum illius, et ceteras diuinorum sacramentorum species ad conseruandum decorum sibi celitus concessas contagio sue immunditie contaminant, et sua negotiatione  euacuant, quas nichilominus corrugant, dum simplicem eius intentionem, uelut nitidam cutem duplicitate sue calliditatis deturpant, ut merito Sponsus ille, »speciosus forma pre filiis hominum ,« comminetur huic speciosissime sponse sue, cuius super omnia specie delectatur, ne uagari incipiat per gregem sodalium eius , hereticorum scilicet, qui gregem hedorum suorum pascendo, se amicos sponsi mentiuntur, sponsamque non sponso, sed sibi zelantes, nil nisi adulterium meditantur. Unde, iuxta expositionem beati Hieronymi, sponsus eidem sponse in Canticis canticorum comminatur, et dicit: aut cognosce temetipsam quoniam Regis es sponsa et formosa, et a me facta formosa,  siquidem ego mihi exhibui gloriosam Ecclesiam non habentem maculam, neque rugam; aut scito, quia si te non cognoueris, et tuam nesciueris dignitatem, patieris hec que sequuntur. Quenam ista sunt? Si non cognoueris temetipsam, o pulchra in mulieribus, egredere tu in uestigiis gregum, et pasce hedos tuos in tabernaculis pastorum, et pasces non greges ouium, non agnorum, sed hedos tuos . Statuit quippe oues a dextris, et a sinistris hedos. In uestigiis, inquit, pastorum nouissima fies, non inter oues, sed inter hedos tuos, cum quibus habitans, non poteris mecum, id est cum bono esse Pastore. »Equitatui meo in curribus Pharaonis assimilaui te « Si uis intelligere, o sponsa, quomodo scire te debeas, cognosce cui  te comparauerim, et tunc uidebis talem te esse, que turpari non debeas, cum tuam speciem cognoueris. Quid est igitur: »Equitatui meo in curribus Phraraonis assimilaui te?« Scio equitem Sponsum, propheta dicente: »Et equitatio eius salus.« Assimilata est ergo equitatui meo in curribus Pharaonis. Quantum differt equitatus meus, qui sum Dominus, et demergo in fluctibus Pharaonem, et christatos eius, et ascensores, et equos eius et currus eius, quantum, inquam, differt equitatus meus ab equis Pharaonis, tanto melior es omnibus filiabus tu, sponsa, tu ecclesiastica anima, omnibus, animabus, que si non sunt ecclesiastice. Igitur ecclesiastica es anima, omnibus animabus es melior, si non es melior, non es ecclesiastica.

 Qua de re, hei mihi! quantum uereor. ne iuxta hanc tam prudentis uiri sententiam, sponsus ille celestis sponse sue, scilicet nostre catholice, impudenter, ut iam dixi, per hereticorum mandras uaganti exacerbatus det libellum repudii, eique irreuocabiliter dicat: »Egredere, et abi post uestigia gregum, et pasce hedos tuos iuxta tabernacula pastorum .« Sic enim se ignorare uidetur, ut profanis pastoribus per deuia adherere, et commorari non uereatur, qui nil nisi hedos pascere noscuntur, de quibus etiam negotiantur. Unde summopere cauendum ne hedorum lasciuia hircorumque petulantia castitas eius ex assiduitate cohabitationis periclitetur, sicque, adulteris paulatim in sponsi cubili admissis, usque ad uerticem constupretur,  nec iam pascat agnos. Consentiendo et communicando hereticis facit hedos ad sinistram ponendos, ex quibus interim adolescunt ductores, et patres eorum petulci hirci, sorte peruenturi cum multis maledictionibus, et totius populi catholici peccatis capiti, et fronti eorum imprecantis ad partem diaboli a Deo deserti, in cuius inferno nullus est qui confiteatur Domino . Accipient ergo cum hedis suis sortem, desertum maledictionis, qui refugerunt possidere sortem sibi assignatam, paradisum benedictionis Fient clerus diaboli et synagoga Satane, quia recusarunt clerum Dei et Ecclesie esse. Quod incomparabile malum dum uigilanter non cauetur, tantos sine intermissione infert  Ecclesie Dei defectus, ut uelut luna in menstruo seu interlunio, quamuis integra sit, aut minima, aut nulla uideatur. Quod ei idcirco accidit, quia se ignorare etiam correpta et commonita non erubescit. Unde iusto Dei iudicio, que se ignorat, adeo et suis ignoratur, ut iam a pluribus an sit aliqua dubitetur.



CAPUT XXXIII. De diminutione Ecclesie, et hereticorum multiplicatione.

Sic inuisceratis sibi mortiferis humanioribus Simoniace hereseos, pectus catholice premitur, sic sententia illius grauatur, sic intestino et domestico illius bello confunditur et atteritur ut sponsa illa uix sentiuiua iam extremum palpitet ac, uelut capacissima  nauis mox demergenda, tabulas iam sonantes laxet, uel, sicut populosa quondam ciuitas a sese impugnata et expugnata, tandem laboret uixque alicuius suorum salutem speret. Que, quia modica spernit, paulatim decidit , ad hoc ut iam pene ignoret ubi sit et cuius sit, solo Deo inter tot millia uenditorum et emptorum pessimorum cognoscente qui eius sint, quibus quotidie blande et familiariter in aure cordis inquit: »Nolite timere, pusillus grex, quia complacuit Patri uestro dare uobis regnum; uendite que possidetis, et date eleemosynam. Facite uobis sacculos, qui non ueterascunt, thesaurum non deficientem in celis, quo fur non appropiat, neque tinea corrumpit. Ubi enim thesaurus uester est, ibi et cor uestrum  erit . Sed, o Iesu, Pastor bone, quam pauculus apparet nunc istorum agnorum tuorum numerus inter hedorum innumerales cetus? Ita iam superatus lenissimus tuus Iacob ab hispido et hirsuto fratre uterino, ut secundum Isaiam hedis pascendis uepres et spine sint in omni terra, et pauculis agnellis uix aliqua supersint pascua. uere adest nobis dies illa ab eodem uate sic predicta: »Et erit in die illa, attenuabitur gloria Iacob, et pingues carnes eius marcescent; et erit sicut congregans in messe qui restiterit et brachium eius spicas leget. Et erit sicut querens spicas in ualle Raphaim, et reliquetur in eo sicut racemus, et sicut excussio olee duarum aut trium oliuarum in  summitate rami, siue quatuor aut quinque in cacuminibus eius, dicit Dominus Isrel .« Deinde in ipsa paucitate sua quid diminutionis adhuc incurrat catholica, subiungit idem propheta: »Propterea plantabunt plantationem infidelium, et germen alienum seminabunt «---»Heu, heu, heu. Domine Deus, parce, parce populo tuo, et ne des hereditatem tuam in perditionem !«---»Propitius esto, obsecro, quiesce. Quis suscitabit Iacob, quia paruulus est? « Imminuti enim sumus plus quam omnes gentes, et insuper quos tibi plantamus fiunt infideles, et germen alienum seminamus, quia iuxta lamentum Ieremie, quos educamus et nutrimus, inimicus noster consumit eos . Et, o, uel soli  consumerentur? Sed quod grauius est Ecclesie utero geniti et lacte eius nutriti sunt, qui postmodum ab ea ad perfidum Simonem cum maternis armis transeunt, et aduersus illam crudeliter insurgunt, et fratres quondam suos deceptos cum periculo matris sub pace interimunt. Quid ergo tanto odio, tantaque pertinacia Ecclesiam Christi, pro qua sola uenit in carne, sine intermissione dilaniat, Christum uenisse in carne non negant? Nam si beatus Pater Augustinus asseruit Arianos, Macedonianos, Cataphrygas, Nouatianos negare Christum in carne uenisse, eo quod, de diuinitate sentiendo praua, Ecclesiam eius sua insolentia discindunt, multo magis Simoniaci, qui non solum de Deo praua sentiendo, sed etiam Ecclesiam eius negotiando  eam et quidquid illius est pene ad nichilum, quantum in eis est, redigunt. Et certe Ariani, quamuis Filium et Spiritum sanctum minorem Deo Patre, et creaturam peruerse dicant, non tamen utrumlibet uendere se porro estimant, qui nec ipsi Macedoniani, quamuis Spiritum sanctum minorem Patre et Filio, atque creaturam maligne dicant. Sed nec Cataphryge licet asserant Spiritum sanctum in Montanum, sue secte auctorem substantialiter, uenisse. Qua de re sola clarius constat Simoniacos plus omnibus his negare Christum in carne uenisse, qui ore quidem Spiritum sanctum Patri et Filio per omnia cequalem dicunt, quem tamen quotidie uendere se posse credunt in eo quod uisibilia ipsius sacramenta impudenter uendunt.



CAPUT XXXIu. Quanto perniciosiores omnibus hereticis sunt Simoniaci.


Quantum excusabilius hoc negotium agerent Ariani et Macedoniani, et pretio Spiritum sanctum uendi posse crederent, quem creaturam predicarunt? Magis enim consequens est creaturam posse uendi quam Creatorem et Sanctificatorem mundi. Ad hec multo tolerabilior eorum furor, quos magis contra catholicam armabat manifestus terror quam fictus amor, quosque publica confessio clamabat cauendos, quibus tanto intolerabiliores Simoniaci sunt quanto blandiores et occultiores, quos et catholicos putamus ex confessione, et patres  uel amicos ex blanda uel pacifica admonitione uel salutatione, quam sic student sue peruersitati obtendere, ut credantur blandiores esse blandissimis, cum nullatenus quiescant populum Dei tanta mala non sentientem, quin potius illis arridentem, et applaudentem interimere, quos peiores pessimis Arianis, sicut superius aperte monstratur, sancta septima synodus irreprehensibili et authentica sententia definiuit. In quorum comparatione boni possunt putari etiam Nouatiani, qui mire continentie et acerbissime discipline secta elati, bigamos et pro criminibus penitentes dogmatizant ab Ecclesia non debere recipi, cum in omnibus aliis nullo modo contradicant catholice fidei. Sed quia suo scandalo Ecclesiam scandalizant, et diuidunt, negant et ipsi  in carne uenisse Iesum Christum, non ore, sed, sicut pene omnes alii heretici, actione. Itaque si Nouatiani, ex nimia iustitia notati, negant Christum in carne uenisse, uel leuiter dubitandum est Simoniacos negare Christum in carne uenisse, qui plus quam diabolica elatione repleti, non iam se equales Deo rapina, sicut diabolus, sed superiores arbitrantur, quem a se posse distrahi pretio sic opinantur, ut etiam profiteantur? Qua utique uesania non solum Ecclesiam Dei scandalizant, sed quod nullatenus est ferendum, sic supplantant, ut pignus eius, scilicet Spiritum sanctum quo signata est in die redemptionis et a quo sanctificatur et uiuificatur ei penitus extorqueant, dum se in ministros iustitie transformant. Quos quis audet uel somniare in Spiritum  sanctum credere, quem plus quam millies aggrediuntur uendere; et potest hoc credere de quolibet uili seruulo, ut, toties uenditur, ire patiatur equo animo, et non magis fuga uel quolibet periculo eligat carere tam fastidioso dominio, tantoque ludibrio?

Sed proh nefas! huic tam probroso ridiculo et iniurie nec uilissimis seruorum tolerabili, Spiritus libertatis creditur obnoxius, et ad uotum parere se uendentibus, quorum spine in ortu suo mollitiem herbe pretenderunt, sed iam olim adulte rhamnum intelligunt. Nunquid enim non conatus perfidi Simonis quasi mollis herba fuit ad comparationem actus sequacium eius nostri temporis. Siquidem ille, licet Spiritum sanctum ad hoc emere uoluerit,  ut carius uenderet, suam tamen et non alienam pecuniam propter hoc obtulit, sicut etiam B. Petrus eidem respondendo ostendit, dicens: »Pecunia tua tecum sit in perditionem .« Cuius propinquiores sequaces hoc ipsum fecisse noscuntur, quando solummodo ex proprio censu, uel ex paternis, seu amicorum facultatibus uel possessionibus ecclesiasticos gradus mercatum iri moliebantur, ob eam causam maxime ut qui, prius fuerant potentes et nobiles ex seculari copia, potentiores quoque et nobiliores ceteris supereminerent ex dignitate ecclesiastica. Nam nil magis potentia optat sibi omnis rationalis anima, siue sana, siue insana, quam utique potentia sana querit adipisci adherendo Domino Deo, et spem suam in ipso ponendo, exemplo  angelorum sanctorum qui perstiterunt. Insana autem elongando se a Deo, et in se confidendo, uel de se presumendo, exemplo refugarum spirituum, qui ab initio corruerunt, quorum princeps, ut propheta indicat, prius quam caderet in corde suo dicebat: »In celum conscendam, super astra celi exaltabo solium meum, sedebo in monte testamenti in lateribus aquilonis, ascendam super altitudinem nubium, similis ero Altissimo .«



CAPUT XXXu. De natiuitate et incremento Simoniace hereseos.

uerum hec creata ecclesiastice dignitatis ambitio ab ipso tempore apostolorum usque ad tempora Christianorum principum, immanitate persecutionum deterrita, disparuit, quia primus omnium et  grauioribus tormentis subiiciebatur qui primus rector et potentior ceteris uidebatur. Simul ac uero pax est reddita Christianis in tantum ut ipsi etiam imperatores, augustum uerticem, cunctasque Tauri insulas sacerdotum Christi submitterent uestigiis, pestis illa antiqua rediit, tantamque potentiam et gloriosum, in quo cum Christo sancti iam regnabant, regnum et sacerdotium uidens, obstupuit: cui dominari et principari solito cupida, quia ueritate, cuius particeps non est, nequiuit, fallacia sibi preripere maluit. Unde quod catholica Ecclesia promeruerat, Dei gratia, ambitio Simoniaca obtinere quesiuit pecunia, non ut in catholica uelut adoptionis filius subesset gratie Dei ac deseruiret, sed ut  presumptionis tyrannus preesset ac imperaret. Et hoc prius suo uel suorum tantum pretio, sicut prediximus, consequi moliebantur, ut uel minime parti Ecclesie principarentur; interdum et ingentes possessiones suas hac de causa possessionibus ecclesiasticis adiungebant, atque, sub talis commodi obtentu, negotium sue ambitionis exercebant, ut putaretur ab indoctis principatus talium non solum nil officere, sed et plurimum Ecclesie Dei proficere; quam, ut uel sic impetrarent ei preesse, ditabant sua peculiaritate. uerum quia, sicut suis bonitas gradibus progreditur, sic et malitia suis, tandiu . . . . . . hic quantulumcunque excusabilis negotiationis Ecclesie adhesit, quandiu aliquis status Christianitatis, uel honestatis progenitoribus nostris insedit. At ubi  peccatis preualentibus ignorantiam Dei prorsus incurrerunt, omnem colorem excusationis uel qualiscunque honestatis abiecerunt, nec iam palliare suam auaritiam curarunt, sed exertis brachiis palam seuire permiserunt, que pessimam libertatem tandem adepta, ad hoc cupidos ecclesiasticarum dignitatum impulit, ut iam crumenis suis, uel suorum, seu facultatibus nil prorsus demant aut subtrahant, sed totum pretium datum, uel promissum ex redditibus uel possessionibus ecclesiarum quibus preponuntur corradant. Inde passim et maxime per totam Italiam uidentur ecclesie Dei, monasteria, seu reliqua religiosa loca quedam a fundamentis destructa, et euersa, quedam etiam effossa, quedam a semirutis tectis, et ruinam sui minantibus parietibus  horrida, quedam desolata ab hominibus, bestiis tantum noxiis, et uolucribus immundis relicta, quedam frutetis et urticis repleta, quedam et si adhuc uidentur muris et edificiis exterius stare et inhabitari, omni tamen decore suo atque interiori ornatu, tam in libris quam et in ecclesiastici ministerii uasis et uestibus, inueniuntur spoliata, ut ex multis que deuota antiquitas piis locis conquisierat, uel parauerat, ne qualecunque supersit psalteriolum, aut fictile samiolum, seu corporale linteolum. Quedam etiam multis et uariis prediis, castris, municipiis, familiis et peculiis olim inclyta, nunc ne agellum quidem, nec tuguriolum, nec municipiolum, nec asellum uel hedulum, sed nec quidquam eorum que possederant retentant, in tantum ut ipsa sanctuarii  atria et Christianorum cemeteria alienus agricola sibi aret atque excolat, messibusque uel uitibus repleat.



CAPUT XXXuI. Qualiter Simoniaci non solum res Ecclesie, sed ipsos quoque principes cum populis diabolo uendunt.

Taliter multorum sanctorum, et religiosorum Christianorum ossa ab ipsis bustis suis indifferenter extrahuntur, et tanquam irrationabilium animalium ossa super faciem terre nuda et abiecta relinquuntur. Me miserum! memini frequenter me uidisse intra ipsos parietes pauimenta quoque nobilium quondam basilicarum exarari, et seri, seu pecora stabulari. Et his tantis cladibus, non tantum uandalus,  Gothus, Hunnus, Longobardus, aut Hungarus est auctor, quantum Simoniacus hostis, qui mobiles et immobiles, seseque mouentes res uenerabilium locorum sic uendendo et propinquis et extraneis donando, dilapidat et dissipat, ut nil sibi nec posteris suis preter lacrymas relinquat. Qui, utinam, uel illa tantum, que ab antecessoribus suis parata inuenit et pre manibus suo tempore habet, diriperet, et non etiam illa, que necdum habet! Decimas enim et oblationes uiuorum et defunctorum, atque cunctos redditus, quos post se usque in finem seculi Ecclesia erat habitura, per diabolicos contractus secularibus hominibus uendit, aut donat, et quibuscunque modis et conditionibus potest, perpetuo alienat, ut Deo post in futuris generationibus seruituri, suamque et  aliorum salutem operaturi, nichil omnino sibi relictum, nec ad uictum unius hore, nec ad uestitum, nec ad diuersorium sub nocte inueniant. Inde libelli in secularibus manibus, inde chartarum monumenta, et instrumenta subscriptionibus talium male cauta, quibus euacuantur ecclesiarum Dei antiqua chirographa et canonica priuilegia, et iuri laicorum usque ad finem seculi addicitur et confirmatur omnis possessio ecclesiastica. Nequeunt iam catholicorum pontificum decreta uel priuilegia conscriptionibus horum hereticorum obuiare, nequeunt ulli canones, aut ulle synodi sanctorum Patrum iam preualere, nequeunt ulla edicta et precepta imperatorum, uel leges religiosorum principum iam obsistere.

Ita preualuit aduersarius ut iam ante eum subsistere  non possit clypeus, non thorax, non hasta, non gladius. In stipulam ei omnis armatura uertitur, quia nec defensionem, nec uindictam aliquam ueretur. Deridet enim uibrantem hastam, nec reputat tube sonare clangore, quia pro ludibrio habet spirituali comminationem seu sententiam, que, uelut astra, ferit eminus, et carnalem condemnationem que cominus sic floccifacit anathema cuiusuis sacerdotis, sic leges cuiuscunque terreni principis, propter eos quamlibet uilis homo dedignetur restituere piis locis, uel passum pedis ex omnibus, que illi hereticus propria manu confirmauit. Sic quod prius fuerat furtum, quodque gradatim factum est latrocinium, ad tantam iam tyrannidem, ut cuicunque  seu ecclesiis, seu ciuitatibus principari querit, non prius id adipiscatur quam ipsi quoque plebecule libellos hereticorum, et sacrilegorum se obseruaturum et defensurum iuramento et scripto confirmauerit. Parum uidetur hoc exigi ab inferioribus potestatibus, ab ipsis summis hoc exigitur imperatoribus. Nec prius licet eis imperii insignia suscipere quam iurauerint se non solum scripta illa non cassatum, sed etiam defensum iri. O libertas et pietas Romane reipublice! O liberalitas et potestas maiestatis imperatorie! Cogitur summus princeps iurare ne leges religiosorum principum ante se uel suas debeat obseruare, sed potius euacuare. uult sibi reddi que sunt Cesaris ab his qui contradicunt Deo, reddi que sunt Dei. uideat, queso, quale sibi  sit illud imperium, quod eum repente efficit ex Christiano paganum; imo peiorem pagano, quia apostatat a Deo; cum peruersis enim efficitur peruersus, et cum sacrilegis sacrilegus, et ideo morte dignus, quia consentit talia facientibus, qui iam est dicendus peruersis consentire, sed reuera ut peiora faciant imperare, quibus licentiam suo iuramento administrat impune retinendi que inuaserant, et audaciam impune inuadendi, si qua restant. Si enim, ut philosophus allegat, qui non prohibet peccare cum possit, imperat, multo magis ille, qui non solum non prohibet cum ualeat, sed insuper iurat ne aliquando prohibeat, qui Deo et sanctis apostolis sacerdotibusque eius nichilominus iurat se prohibiturum talia atque defensurum ecclesiastica bona.  Exploret qui potest qualiter, et qua hunc labyrinthum euadat, scilicet iurare ut talia prohibeat, et iurare ne prohibeat. Hic iurare ut bona ecclesiarum defendat, ille iurare ne defendat.



CAPUT XXXuII. De inestimabili malitia hereseos, et quali bestie in Apocalypsi comparetur.

Sic populi malitia suaque ignauia summi principes excecati, opera Dei, quam terribilis sit in consiliis super filios hominum  uidere negligunt, ideoque cum eis quos regere, et sub eis quibus preesse debuerunt, in foueam sempiterne mortis corruunt. Quibus paganorum principes tanto sunt liberiores et superiores in ipsis quoque tormentis, quanto liberaliores et promptiores suum cuique  ius conseruandi et restituendi in rebus mundanis. Siquidem illi priuilegia pontificibus sue, ut credebatur, religionis et templis deuota largitate conferebant, potentique manu suo tempore defendebant. et in futuro legibus suis munimenta contra quarumlibet diminutionum seu alienationum casus eis prouidebant, quorum industriam a superstitione ad religionem maximus Constantinus retorquens, priuilegia, que illi suis sacerdotibus et delubris, Christi ecclesiis concessit eorumque ministris quod et sui posteri, quotquot orthodoxi exstiterunt, agere usque ad hec periculosa tempora studuerunt. Et, o quanto tolerabilior Christi Ecclesiis Ariana, seu Eunomiana, uel Eutichiana, siue quecunque alia heresis! quia quamuis sua rabie tanquam lupus oues Dei diripiant  et dispergant, caulas tamen et pascua earum auferre non curant, sed post se relinquunt ubi residue, et future oues commaneant, et unde uiuant. Nonnulla enim consolatio preteriti, uel presentis damni est catholicis, ubi parum aut certe nil uictus et uestitus minus est eis. Sic, post Auxentium Arianum, Ambrosius catholicus sibi relictum reperit Mediolanensis ecclesie stipendium et diuersorium; sic, post Maximum Cynicum, Nectarius; sic, post Dioscorum, Proterius. Et si reliquas hereseon bestias recenseas, nullam inuenies perniciosiorem hac, que sic oues Christi diripit, ut post se uicturis nec caule pascua supersint.

Profecto hec non solum dentibus ferreis, et magnis  omnia comedit et comminuit, ac suis pedibus reliqua proterit, uelut bestia illa, que Romanum imperium prefigurauit; sed flamma insuper ex se exeunte nil ante se inconsumptum relinquit, unde si propheta nomen illius stupore potentie et immanitatis perculsus reticuit, cum aliarum, quamuis terribilium, nomina non pretermiserit; cui bestie hec assimilabitur? aut quo nomine uocitabitur, que dissimilior et crudelior omnibus inuenitur? attamen licet illam, que quarti regni prophetia exstitit, Daniel, hoc est, iudicium mei Dei, exceptis dentibus et pedibus, nec nomina, nec forma ostenderit; Domini gratia tamen, id est Ioannes, hanc, que hereseos prophetia exstat, in sua Apocalypsi, nomine tantum suppresso, ac si uisibilem omnibus  effigiauit, dicens: »Et uidi bestiam aliam ascendentem de terra et habebat cornua duo similia Agni, et loquebatur ut draco, et potestatem prioris bestie,« scilicet que similis erat pardo, cuius pedes sicut ursi, et os sicut leonis, »omnem faciebat in conspectu eius. Et fecit terram et inhabitantes in ea ut adorarent bestiam primam. Et fecit signa magna, ut ignem de celo descendere faciat in terram in conspectu hominum. Et seduxit habitantes in terra propter signa que data sunt illi facere in conspectu bestie, dicens habitantibus in terra ut faciant imaginem bestie. Et datum est illi ut daret spiritum imagini bestie, et faciat quicunque non adorauerit imaginem bestie, occidatur. Et faciet omnes pusillos et magnos, diuites et pauperes, liberos  et seruos habere characterem in dextra manu, aut in frontibus suis, et ne quis possit uendere aut emere, nisi qui habet characterem, aut nomen bestie, aut numerum nominis eius, etc. .« De qua, post pauca, angelus uoce magna dicit hominibus: »Si quis adorauerit bestiam et imaginem eius, et acceperit characterem in fronte sua, aut in manu sua, et hic bibet de uino ire Dei, quod mistum est mero in calice ire ipsius, et cruciabitur igne et sulphure in conspectu angelorum suorum, et ante conspectum Agni, et fumus tormentorum eorum in secula seculorum ascendit, nec habent requiem die ac nocte qui adorauerunt bestiam, et imaginem eius, etsi quisquam acceperit characterem nominis eius .«

 Porro bestiam illam secundam in subsequentibus uocat pseudoprophetam, dicens: »Et uidi de ore draconis, et de ore bestie, et de ore pseudoprophete spiritus tres immundos in modum ranarum. Sunt enim spiritus demoniorum facientes signa, et procedunt ad reges totius terre congregare illos in prelium ad diem magnum Dei omnipotentis. Ecce uenio sicut fur. Beatus qui uigilat et custodit uestimenta sua ne nudus ambulet, et ne uideant turpitudinem eius .« Et post aliqua: »Et uidi bestiam, et reges terre et exercitus eorum congregatos ad faciendum prelium cum illo qui sedebat in equo, et cum exercitu eius. Et apprehensa est bestia, et cum illo pseudopropheta, qui fecit signa  coram ipso, quibus seduxit eos qui acceperunt characterem bestie, et qui adorauerunt imaginem eius, uiui missi sunt hi duo in stagnum ignis ardentis sulphure, et ceteri occisi sunt gladio sedentis super equum, qui procedit de ore ipsius, et omnes aues saturate sunt carnibus eorum .« Et post hec de gloria sanctorum etiam in presenti seculo ita dicit: »Et uidi sedes, et sederunt super eas, et iudicium datum est illis. Et animas decoliatorum propter testimonium Iesu et propter uerbum Dei. Et qui non adorauerunt bestiam, neque imaginem eius, neque acceperunt characterem in frontibus, aut in manibus suis, et uixerunt, et regnauerunt cum Christo mille annis; ceteri uero mortuorum non uixerunt donec consummentur mille anni. Hec  est resurrectio prima. Beatus et sanctus qui habet partem in resurrectione prima. In his secunda mors non habet potestatem, sed erunt sacerdotes Dei et Christi et regnabunt cum illo mille annis .«



CAPUT XXXuIII. Recapitulatio premisse sententie ex Apocalypsi.

Que prophetia apostolica, quoniam a sanctis Patribus multipliciter et copiose exponitur, hoc tantum inde breuiter insinuandum arbitramur, quod bestia prima similis pardo, cuius pedes ursi, et os leonis erat, Antichristum specialiter portenderit, cuius dominatio mirabili uelocitate, et callidissima rapacitate proueniret, cuiusque temporalis uita citissimo fine, mensibus scilicet XL duobus terminabitur.  Siquidem pardus est uarium, sanguinarium, uelox, rapax, et preceps animal; adeo ut saltu in mortem ruat, quia ut ait Ieremias, non potest mutare uarietates suas , cuius pedes, pedes sunt ursi; omnes scilicet heretici quamdam speciem humane sagacitatis, quasi diuine rationis mentiti, qui quanto sunt inferiores in Antichristi corpore, tanto perniciosiores. Ipsis enim uniuersorum compages membrorum retinentur et reguntur, ipsis tota moles diabolici corporis sustentatur ipsis gestatur, ipsis armatur, ipsis passim uagatur, ipsis uestigatur, non ut conteratur, sed ut augeatur, ipsis tanquam solidissimis basibus, et columnis attollitur. Ipsos quisquis sequitur, siue Paganus, siue Iudeus,  siue Christianus, Antichristo mox incorporatur, et per eos ad eternum interitum portatur. Deinde ut Dominus iehsu os Patris dicitur et est, sic et ille blasphemus os illius leonis rugientis est, qui circuit querens quem deuoret , cui etiam tanquam filio et brachio uirtutem suam et potestatem dedit draco, idem qui et leo, ut aperta simul et occulta malitia debacchetur in mundo. Sed hereticos quos incorporatos et pedes eius esse symmista Dei preuidit in alia bestia specialiter significatos in subsequentibus conspexit, que ascendebat de terra, et habebat duo cornua similia Agni, et loquebatur ut draco. Omnes enim heretici, qui Christiani se esse dicunt, tanquam bestie de terra ascendunt, quia de soliditate Ecclesie ostentationis uel elationis sue  fastu exeunt ad illius marine bellue, Antichristi scilicet, potentia seculari intumescentis obsequium, secundum presentis apostoli dictum: »Ex nobis exierunt, sed non erant ex nobis.«

Terra enim non incongrue hic intelligitur sancta Ecclesia, de qua allegorice ait Psalmista: »Qui fundauit terram super stabilitatem suam, non inclinabitur in seculum seculi .« Et: »Domini est terra et plenitudo eius, orbis terrarum et uniuersi qui habitant in eo. Quia ipse super maria fundauit eum, et super flumina separauit eum. Quis ascendit in montem Domini, aut quis stabit in loco sancto eius? .« Ipsam enim super maria Dominus, id est super elationem et potentiam mundanam esse fecit. Ipsam super flumina,  cupiditates scilicet seculares, extulit, ut sit iam singularis mons eius pariter et sanctus locus. Ex qua quotquot exeunt duo cornua similia Agni pretendunt, quia aut duo Testamenta se recipere, aut totidem caritatis precepta obseruare, aut suam potentiam ad regnum et sacerdotium Christi pertinere, aut baptismo eius, et cruce se sanctificatos contendunt. Sed in his nullam ueritatem preter solam cornuum Agni similitudinem specie tenus ostendunt. Unde et loquuntur, sicut draco »qui in ueritate non stetit. Qui, cum loquitur mendacium, de proprio loquitur, quia mandax est ipse, et pater eius« , et sicut ille ad hoc tantum locutus et loquitur tantum ut homicida fiat; sic et isti ad hoc tantum loquuntur ut homicide fiant. Qui etiam  omnem potestatem prioris bestie faciunt in conspectu eius, quia, aut occulta aut aperta malitia, non minus ipso Antichristo in homines seuiunt. Quam tamen in conspectu eius faciunt, quia sicut catholici ad Christum referunt quidquid ipso auctore agunt, ita et heretici ad Antichristum quidquid potestate ab illo data faciunt. Nam, sicut sancti prophete preierunt ante faciem Domini parare uias eius , sic et isti precursores facti illius apostate preeunt, et in conspectu illius faciunt quidquid faciunt. Quod totum nonnisi malum esse potest, etiamsi bonum apparet. Ut enim boni exemplo Redemptoris sui dicentis: »Ego gloriam meam non quero ;« et: »Non ueni facere uoluntatem meam, sed eius qui misit me ,«  quidquid sunt et possunt ipsi tribuunt, non que sua sunt, sed que Christi querendo; sic et reprobi suo tantum querendo et non Christi, quidquid faciunt , in conspectu Antichristi faciunt, qui in nomine suo uenturus a semetipso sicut mendax loquetur, gloriam tantum propriam quesiturus exemplo patris sui draconis, qui ab initio sua tantum quesiuit, ubi propriam sibi sedem explorauit, et Altissimo similis fore per superbiam concupiuit .



CAPUT XXXIX. Que sint signa et prodigia catholicorum.

Qualiter autem faciant heretici terram et inhabitantes in ea adorare bestiam primam, B. Hieronymus  sicut iam superius positum est, sic ostendit, dicens: »Sicut idola fiunt manu artificis, ita hereticorum peruersam doctrinam quicunque simulauerit in idolum uertit, et facit pro Christo adorari Antichristum.« Qui quoniam signis que faciunt in conspectu bestie illius seducunt habitantes in terra scilicet Ecclesiam, pusillos et magnos, diuites et pauperes, liberos et seruos, etiam Dominus in Euangelio sic suis predicit: »Exsurgent pseudochristi, et pseudoprophete, et dabunt signa et prodigia, ita ut in errorem inducantur, si fieri potest, electi. Et tunc si dixerint uobis: Ecce hic est Christus, ecce illic; nolite credere ,« nolite ire, neque sectemini. Sicut enim prophete sancti ante aduentum Iesu Christi primum, sancti quoque  apostoli et imitatores eorum, ante secundum, dederunt et dant signa, et prodigia multa et magna, sic et heretici, qui a Domino dicuntur pseudoprophete et pseudochristi, ut puta Antichristi faciunt ante suum principem Antichristum. Sed inquiratur que signa et prodigia cultores Christi dederint, uel dent, et que cultores Antichristi Equidem precones primi aduentus Christi omnibus suis actis et dictis sacramenta Christi, et Ecclesie eius pretulerunt, et preinuenerunt, sicut Moyses, in summi Pontificis nostri figuram, Isreliticum populum per mare Rubrum transtulit, manna de celo cibauit, et aqua de petra potauit, sacerdotesque et talernaculum cum omni suppellectili sua non solo sanguine purificauit,  sed etiam chrismate sanctificauit. Que catholice ueritatis imago, uel umbra non cessauit, donec aduenit ueritas ipsa, Christus, qui etiam est uia et uita. Tunc ueritas de terra orta omnes gentes, per precones secundi aduentus sui, per uerum baptisma, transfert, pane uiuo et uero cibat, uino nouo potat, et non solum sacerdotes, sed uniuersam quoque Ecclesiam suam suo sanguine prius redemptam gratie sue unctione sine intermissione sanctificat.

Et hec quatenus agat Apostolus, panem et uinum Christi commendans, demonstrat. »Quotiescunque, inquit, manducabitis panem hunc, et calicem bibetis, mortem Domini annuntiabitis, donec ueniat .« Igitur ut interim taceamus de languidis curatis,  et mortuis uiuificatis, ceterisque beneficiis seu uindictis, que etiam signa et prodigia fuerunt et sunt, dicamus aliquid de solo baptismo, sacrificio et unctione, que nobis uidentur principalia, et maxima signa et prodigia esse, quia sine his nemo potest Deo uiuere. In his itaque nobiscum est a primo aduentu suo usque secundum qui erit in fine seculi. Hec ita signa sunt ut sint etiam res. Nam quod sunt et in se habent, significant. Sic uisibilis fons baptismatis signum est, quod tamen in se habet rem, scilicet Spiritum sanctum, qui prebet spiritualem et inuisibilem ablutionem interiori homini in mente per signum corporale, et uisibile quod oculis carnis ostenditur ex ea que fit in aqua exterioris hominis intinctione. Hoc de sacramentis altaris;  hoc etiam dictum puta de unctione sancti chrismatis. Hoc de reliquis catholice ecclesie mysteriis, que idcirco mysteria, id est secreta dicuntur, quia inest eis occulta uirtus, que per rem uisibilem quod suum est pro qualitate et ministerio hominis operatur. Secretum enim a uerbo secerno ueniens, seorsum cretum, id est uisum, qualis separatum dicitur ab oculis scilicet carnis, non cordis. Hec quoque sic sunt signa ut sint et prodigia, hoc est porro dicentia. Sic enim mortem Christi et dispensationem eius preteritam significant, ut tamen nunc semper uiuere et regnare, et uenturum iudicare uiuos et mortuos prophetizent, id est, porro dicant.



CAPUT XL. Que sint signa et prodigia hereticorum.


uerumtamen signa et prodigia, ante primum aduentum Christi, in hoc differunt a signis et prodigiis que fiunt a catholicis, ante secundum eius aduentum, quia illa sic significauerunt ut omnino res non essent; ista autem sic signa sunt ut res quoque essentialiter et uere sint. Restat ergo ut bestie illius, que uniuersalis hereticorum typus est, signa et prodigia que sint, et que significent uel prophetent discutiatur, et ante omnia animaduertatur quia bestia hec in subsequentibus pseudopropheta appellatur. Quod si falsus propheta est, signa eius et prodigia sint falsa necesse est. Et que falsa sunt, necesse est falsum tantummodo significent, et mendacium. Constat ergo nil ueri nec recti signi apud  eum haberi qui nil nisi falsa significat. Sed que sunt signa que bestia illa sibi agenda presumit? utique aqua, panis, uinum, oleum, et cetera uisibilia instrumenta sacramentorum catholice religionis, que oculo tenus et specie tenus a Deo, usque in finem irato, sine aliqua spirituali gratia uel significatione eis permissa sunt. Et, o utinam, ipsa uisibilia sacramentorum instrumenta apud eos uel in sue substantie aut nature munditia haberi possent, et spiritu immundo carerent! sed, quod peius est, a Spiritu Dei contemnuntur, et a spiritu diaboli appetuntur quo et imbuuntur. In quibus licet exterius uideatur aqua, panis, uinum et oleum, ac reliqua sacramentorum, tanquam uictus et uestitus ouium, interius tamen latet rabies dira luporum. Unde  Dominus per Osce super decem tribubus, speciem hereticorum tenentibus, conqueritur, dicens: »Hec nesciuit, quia dedi ei frumentum, uinum, et oleum, et argentum multiplicaui ei, et aurum que fecerunt Baal .« Et post pauca: »Et corrumpam uineam eius et ficum eius, et ponam illam in saltum, et comedet eam bestia agri .«

Itaque hac arte, his fucis bestia hec facit imaginem prioris bestie, ut sicut sancti Patres suis ceremoniis, ante legem et sub lege, perfigurauerunt Christum uenturum, sic et heretici suis prestigiis Antichristum. Nam sicut in antiquis Patribus nostris tunc operabatur, et nunc in catholicis operatur mysterium sempiterne iustitie et equitatis,  que est Christus; sic et in hereticis tanquam in filiis diffidentie operatur mysterium iniustitie, et iniquitatis que est Antichristus. Qui si nunc non esset in eis secretus et uelatus, non diceret de eius manifestatione Apostolus: »Ut reueletur in suo tempore et tunc reuelabitur ille inimicus .« Nam quomodo catholici quedam Hebreorum signa retinent, in quibus Dominum uelatum essentialiter baiulent et prophetent, sic et heretici quedam signa catholicorum usurpata exhibent, in quibus Antichristum uelatum baiulent et prophetent. Cuius imagini etiam spiritum dant, eam eius imitatione mendacio sue predicationis et defensionis quibus possunt commendant. Qui, et inter alia signa que fingunt, etiam ignem de celo in terram descendere faciunt, quandocunque,  instar apostolorum, manus alicui imponentes, Spiritus sancti gratiam ac consecrationem eum accipere presumunt. Sed hoc in terra, quam suam dicunt Ecclesiam, agere uidentur, et in conspectu hominum, hoc est carnalium. Siue aliter de celo ignem in terra deponunt, quando eorum impietas seculariter prosperatur, in tantum ut etiam electi, in quibus Deus tanquam in celis habitat, stupore concutiantur ignemque humani zeli in Ecclesiam excutiant, dum, minus recti corde, pacem et abundantiam hereticorum uidentes, in eos zelant.



CAPUT XLI. De seuitia huius bestie, et de charactere Christi et Antichristi.

Sed bestia hec que prius quasi domestica signis  blandiebatur, ut seduceret, in fine, uelut indomabilis fera, rugitu suo et debacchatione omnes terret, ne sit qui iam eius seuitie, pre timore mortis, obuiet. Quod ex una Simoniacorum heresi liquido potest intelligi, que prioribus temporibus blanda in tantum uisa est ut uix eius nequitia deprehenderetur. Nunc autem ad tantam feritatem erupit ut, sicut quondam tempore Arianorum, nostri quoque temporis homines, publice cesi et facultatibus spoliati, exsiliati atque interempti a Simoniacis referantur, qui uel uerbis caritatiuis et blandis eos resipiscere monuerint. Sic bestia hec, que caput quasi mite et agninum protulit, paulatim caudam suam tanquam cedrus stringit, ut iam nulli parcat etati, nulli sexui, nulli conditioni, nulli professioni, nulli ordini,  nulli potestati. A maximis usque ad minimos turmatim ad prelium contra Agnum et eius exercitum ducit populos. Et ante se quidem premittit multos, sed post se innumerabiles trahit, in tantum ut, cum his qui terrena sapiebant, etiam spirituales qui in Ecclesia tanquam stelle in celo lucere uidebantur, cauda draconis, ut puta eius sequax effecta, in terram detrahat. Sic ex ambitiosa et spinosa rhamno ignis egressus, non solas steriles siluas, que ab oliua, uite et ficu repudiate, eam sibi in regem elegerant, combussit, sed ipsas quoque cedros Libam deuorauit. Quam malitiam ut perficere queat, charactere Antichristi dexteras manus, et frontes omnium sibi consentientium notat; quem qui non  qui non habuerit, nec uendere, nec emere poterit.

Forsan inquiritur character hic quis sit, nimirum perfidia, que et proprie dicitur impietas. Sicut enim fides catholica, que et pietas dicitur, character est Christi, ita et perfidia heretica dignoscitur esse character Antichristi. Et sicut catholici characterem Christi dextera manu et fronte preferunt, sic nichilominus heretici characterem Antichristi. Dextera quippe stigmata crucis Christi gestamus, quam leui motu ipsius dextere nobis et aliis quotiescunque expedit proferimus, quam et in frontibus nostris impressam chrismate salutari proferimus, nec de illa erubescimus, sed potius in illa sic gloriamur ut cum Apostolo profiteamur: »Ego stigmata Iesu Christi in corpore meo porto .« Et cum  Hieronymo: »uexillum crucis in mea fronte porto.« Et quam congrue in fronte prefigitur, que est principalis et honorabilior pars capitis locusque pudoris, tanquam in superliminari nostri exterioris hominis, ut premoneat principali nostri interioris hominis parti, que est ratio, prefigendam, ad eternum monimen et municimen, crucem Christi, ut ei sic compatiamur ut corregnemus, summamque gloriam pro eius nomine contumeliam pati arbitremur, nec quidquam pro eo, nisi peccatum, erubescamus. Sic et dextere nostre, que post caput principatum obtinet artuum, laboriosaque imitatrix est artium et administratrix uariarum utilitatum sui corporis et aliorum, character crucis inest, quo monemur facta et dicta crucifixi Christi in omni  actione nostra nos attendere debere, Apostolo dicente: »Omnia quecunque facitis in uerbo aut in opere, omnia in nomine Domini nostri Iesu Christi facite, gratias agentes Deo et Patri per ipsum .« Quod cum fecerimus, nil sinistrum, sed totum dexterum erit quod egerimus, nescietque sinistra malorum quid faciat dextera nostra .



CAPUT XLII. De negotiatoribus Christi et Antichristi.

Itaque, quia per fidem ante omnia a Deo cognoscimur, fides profecto est character quo signamur; qui in dextra nostra et fronte deprehenditur, quoties in regno regis nostri negotiari proficue et pacifice  querimus. Si enim diligenter aduertimus, nemo siue bonus, siue malus, ualet saltem una hora in hoc seculo uiuere nisi negotietur. Unde Christus in regionem longinquam iturus, sub speciem cuiusdam nobilis hominis, ait seruis suis: »Negotiamini dum uenio .« Unde et de sancta Ecclesia in Prouerbiis dicitur: »Facta est quasi nauis institoris de longe portans panem suum. Sindonem fecit et uendidit, et cingulum tradidit Chananeo .« Negotiator ergo est Christus et sui; negotiator Antichristus sui; cur per Ezechielem Dominus sub specie regis Tyri dicit: »Tu cherub protegens, et posui te in monte sancto Dei, in medio lapidum ignitorum ambulasti; perfectus in uiis tuis a die negotiationis tue, repleta sunt interiora tua  iniquitate .« Et post pauca: »In multitudine iniquitatum tuarum, et iniquitatum negotiationis tue, polluisti sanctificationem tuam .« Cuius rubi etiam dixit: »In negotiatione tua repleta es, et glorificata nimis in corde maris, in aquis multis adduxerunt te remiges tui .« Patet ergo quia uita humana isthic non transigitur nisi negotiando. Sed fideles sub charactere Christi uendunt peritura bona, et emunt sempiterna. Infideles autem et ipsi sub charactere Antichristi uendunt peritura bona, et emunt sempiterna mala. Dant illi uitam suam temporalem, et accipiunt eternam; dant isti uitam suam temporalem, et accipiunt mortem sempiternam. Et illi quidem se et sua omnia uendunt, et centuplicata  cum pleno fenore uite eterne recipiunt; isti uero se et sua omnia uendunt, et nil eorum, nisi mortis eterne accumulatum fenus, postea reperiunt; quorum negotiis nemo militans Deo se implicabit . Perfidia enim siue impietas generalis character est illis omnibus, paganis scilicet, Iudeis, hereticis, tanquam filiis alienis et Deo mentitis. Sed quid est quod horum impiorum pars characterem crucis in dextera manu et fronte portat? Ergone hoc charactere imputabuntur inter negotiatores Christi? Nonne fures sunt et latrones? Cuius ergo crucem pro charactere sue perfidie preferunt? Procul dubio illius blasphemi et procacis latronis, qui per crucifixum Filium suum, scilicet latronem, Domino secum crucifixo procaciter conuitiabatur.  Sed quid est quod latrones isti characterem crucis sic exhibent ut Christi nomen inuocent? Non mirum, quia hoc ad Christi nostri improperium et dispendium, et ad sui latronis gloriam et compendium faciunt. Nam illorum complex et condiscipulus, quamuis dicit Deo: »Si Filius Dei es, saluum fac temetipsum, et nos ,« omnipotentie Christi insultabat et detrahebat, atque inimicis eius materiam subsannandi prebebat. Cui improperando penam crucis, et quia par latronibus esset, nec presentem, nec futuram confusionem suam, ex confusione Christi, proteruus ille, felle draconis ebrius, sentiebat. Quem socius quondam suus dum increpat , et Christum Regem et Dominum,  etiam in cruce morientem, corde credere et ore confiteri non dubitat, characterem latronis, cui additus erat, in Christi characterem commutat, sub quo ex pena latronis mereatur triumphum martyris. Sic heretici quidquid, quasi dextrum, agere uidentur, aut habere precipuum, totum Antichristi est negotium, ut puta per recognitionem characteris eius, scilicet perfidie, dextera et fronte effectum, licet ipsi Antichristi suum Antichristum cum Iudeis uocitent Christum.



CAPUT XLIII. Quo charactere Simoniaci noscantur esse Antichristi.

Ut ergo Ariani hoc charactere Antichristi esse noscuntur, quod predicant Filium Patre minorem, et Spiritum sanctum utroque; sic et Simoniaci  nichilominus hoc charactere Antichristi esse noscuntur, quo Spiritum sanctum, ut putatur, uendunt et emunt, aut uendi et emi posse credunt et dicunt. Qui non solum occulte sicut alii heretici sub Antichristo negotiantur, sed insuper aperte et seculariter tanquam uile mancipium Spiritum sanctum uenalem proponunt, et pretium seculare pro eo paciscuntur et accipiunt. Quem non potest quisquam uendere aut emere, nisi charactere Antichristi hoc est perfidia notatus in dextera manu et in fronte, scilicet in sue cogitationis et actionis principali parte, ut iugiter possit suo negotio Antichristum ditare. Unde et propheta Iudeam plangens, ait: »Facti sunt hostes eius in capite, inimici illius locupletati sunt, quia Dominus locutus est super eam  .« Sed et alius psaltem idoli arguens, inquit: »Cor insipiens adorabit illud, et non liberabit animam suam, neque dicet: Forte mendacium est in dextera mea .« Sed hoc negotium non perficitur, nisi ubi uterque, uenditor scilicet atque emptor, characterem Antichristi preferre inuenitur; quem, quia Petrus non habuit, uendere non potuit, licet Magus, charactere illo signatus, emere uoluerit. Ubi attendendum a quanta imbecillitate heresis hec ad quantum roborem peruenerit. Primo enim uenditorem non inuenit, deinde, longo post tempore, uenditorem quidem reperit, sed qui solius emptoris, et non alterius, pretium quesiuit. Hinc iam uenditor ab emptore non solum suam et suorum, sed insuper ecclesiasticam pecuniam non  erubescit omnimodis exigere. Hei mihi! contigit me ab his qui inferunt tam horrendum facinus cognouisse, uidelicet post pretiosa marmora parietum et emblematum basilicarum pro hoc negotio distracta, etiam tegulas, tectis earum cogente et iubente uenditore direptas, ut sibi a miserrimo emptore, iam sero super tale factum lamentante, promissi pretii summa persolueretur. Dicat, si quis ualet, quenam heresis aliquando tantam desolationem Ecclesiis Dei machinata est quantam hec. Et predicatur a sapientibus mitius agendum cum Simoniacis quam actum sit cum aliis, et temperandum eis seueritatem canonum plusquam Nouatianis, erga quos clementiorem et remissiorem catholica se ostendit? Parcatur, uolo, lupis, furibus et lat onibus,  si ipsi aliquando pepercerunt, aut parcunt ouibus, aut si eas aliquando rapiunt uel furantur, ne mactent et perdant. Permittantur impune crescere, et filios procreare, sed prouideatur an pusillo gregi agnorum hoc expediat. Coquatur hedus in lacte matris sue, Domino etiam uetante , sed caueatur ne sic fiat hircus multandus irreuocabili maledictione. Suspendantur a morbidis ouibus chirurgica ferramenta, scabiosis costis earum sal mordax, acetum, et sulphura uiua, sed uideatur ne paulatim serpant in omni dira contagia. Parcatur quoque sacrilegis, quibus leges nulle parcunt, sed caueatur ne hec erga eos pietas sit in Deum et in suos impietas, et pia loca, si quid eis superest,  amittant. Parcatur fratricide Caïn, si ipse etiam admonitus a fratricidio quieuit. Parcatur homicidis, si non ad mortem peccauerint. Parcatur raptoribus, si non solum rapere desierint, sed si rapta quoque, que adhuc sibi uiolenter retinent, rite restituerint.



CAPUT XLIu. Quam sint rei Ecclesie Simoniaci, et de numero nominis Christi.

O quot et quantorum fratricidarum et homicidarum, pre ceteris hereticis, Simoniaci habentur rei, qui, excepta plebeia manu, tot cateruas domesticorum Dei, scilicet clericorum, monachorum et sanctimonialium quotidie occidunt cum sacrilegio  immani! Quorum stipendia dum secularibus uendendo et donando alienant, et corpora eorum intolerabili inedia rerumque omnium penuria interficiunt, et animas nichilominus ad peccata quibus moriuntur cogunt. Ubi enim celibem et spiritualem uitam ducturi, nil sui stipendii, qui subsistant, sibi relictum sentiunt, ad secularium hominum suffragia coacti refugiunt; quibus necesse est animas subiugare cogantur, dum corpora releuare conantur. O quot pauperes, uiduas et orphanos stipe ecclesiastica alendos, necauerunt! O quot pia loca destruxerunt, ubi debitam pauperibus et ecclesiis portionem decimarum et oblationum perpetuo secularibus uendiderunt, aut donarunt! Unde iam necesse est ut contra Christiane militie priuilegium  suis stipendiis militet quisquis militare Christo uolet. Inde est quod, nec clericos, nec monachos, aut sanctimoniales quisquam ad regulare propositum cogere aut libera fronte prouocare audet, nisi secundum uniuscuiusque eorum uoluntatem. Sed hinc iam breuiter de numero nominis bestie hoc intimemus, quod sicut nomen Christi nostri, qui est iehsu, Grecis elementis consideratum, 888 exprimit, sic et Antichristi nomen 666 qui calculus in plerisque Grecis dictionibus, Grece consideratis, inuenitur, ex quibus est Teitan, qui apud nos scribitur Titan, cuius pluralis est Titanes, qui intelliguntur gigantes, quondam fabulose aggressi expugnare celites; et solis, qui respuisse dicitur prius complices; unde adhuc sol dicitur Titan; qui  et Apollon Grece, id est Perdens dicitur, quod feruore suo omnem succum uirentium decoquendo perdat herbarum.

Quo nomine regem abyssi Apocalypsis nominat, qui, ut ibidem subiungitur, Latine habet nomen Exterminans , cuius deriuatum Grecum , quod significat perditionem. Si consideres nichilominus 666 reperies. Siue ergo gigantem siue perditionem Antichristum nomines, nil obest, quia et gigas est, qui Deo aduersatur, et extollitur supra omne quod dicitur Deus aut quod colitur , et perditio est, quia homo peccati et filius perditionis est , qui, quamuis salutem omnibus promittat, nec semet saluat, ut  Psalmista clamat: »Non saluatur rex per multam uirtutem, et gigas non saluabiur in multitudine uirtutis sue .« Ante quem retrorsum quoque accingendus, uelut ante contrariam sibi fortitudinem gigas ille accinctus preliatur, de qua et Psalmista testatur: »Exsultauit ut gigas ad currendam uiam .« Cui B. Ambrosius succinens ait: Procedit de thalamo suo, pudoris aula regia gemine, gigas substantie alacris, ut currat uiam. Cuius gratia sicut nos saluamur uidendo, sic et priores patres nostri saluari meruerunt sperando, dicente Petro apostolo: »Per gratiam Iesu Christi credimus saluari quemadmodum et illi ;« quem sub nomine future salutis in octonario numero illi preferebant, uelut Ne octauus  in arca, et Abraham in circumcisione Isaac die octaua. Quem et nos, sub nomine exhibite, et exhibende salutis, in eodem retinemus numero. Per resurrectionem eius factam die octauo, et per aduentum Spiritus eius ab ipsa resurrectione octaue septimanarum die primo, credentes nos per octonarium numerum Iesum nunc in animabus resurgere, et in corporibus in nouissimo die. Qui non frustra eo numero significatur quo senarius et septenarius continetur, ut, instar Conditoris mundi, demonstret, post perfectionem bonorum operum, tanquam post senarium, nos septenarium quietis animarum habituros, tandemque resurrectionis etiam corporum octonarium percepturos.



CAPUT XLu. De numero nominis Antichristi.


Unde et Antichristus, ut nichil minus quam diabolus credatur, quantum potest mysterium Iesu Christi, seu fallendi peritissimus, ad se signis et numeris retorquere conatur, abusus etiam illius nominibus, ut et ipse dicatur Messias, uel Christus, Gigas, uel Fortis, cum uere sit filius perditionis, qui uenit omnia perdere, que Dominus iehsu, secundum nomen suum, uenerat querere et saluare, quia perierant. Ad cuius iniuriam atque suarum tenebrarum dissimulationem, Titan, uel Apollo, quasi Sol nominari affectat, ut putetur principalis ille Sol, quem sic Malachias prenuntiat: »uobis qui timetis nomen meum orietur Sol iustitie  ;« cum sit omnino mancipium picee sulphureeque gehenne, rebellis incommutabili soli, et perdens omnem uirorem et germen fidei. Quique ex nefando incesto clam concipiendus et nasciturus, in ipsa sua conceptione ab ipso principe tenebrarum arripiendus, et in filium adoptandus et habendus, ut eius potentia signisque mendacibus prima spes nostra uirginis hominis, scilicet sanctissime Marie partus, euacuetur, dicaturque et habeatur hic manzer, uice illius Filius hominis, qui tamen longe illo superior et potentior sit. Et hec omnia et multis his plura finget, ut Regis nostri humilitatem superbia, pietatem impietate, clementiam crudelitate, ueritatem mendacio subuertat, per quas clam suas tergiuersationes, quibus,  quia nonnulla uerisimilitudo inerit, facilius sibi incautos subiugabit. Ob hoc, numerum sui nominis numero nominis Iesu Christi cequare frustra laboret, quia eidem non appropinquat. Nam licet senarium sibi usurpet, septenario et octonario caret. Per quod prudentibus claret Antichristum et suos nonnisi perfectionem malorum operum, nec ad septenarium quietis animarum, nec ad octonarium resurrectionis corporum, nisi in mortem secundam pertingere posse, quia preter uisibilis et temporalis operationis sue senarium, nil sibi curant mercedis reponere in futurum. Hec idcirco de signis et charactere Antichristi numeroque nominis eius forsan diffusius necessario discurrimus, ne quis, insidiarum eius et secrete iniquitatis ignarus, suspicetur in  fine mundi ab illo aut mortuos ad uitam suscitandos, aut charactere illius uisibili homines in dextera, et in fronte inurendos, aut numero nominis eius inscribendos, et frustra iactet se talia nullo sui corporis cruciatu accepturum, si tunc aduixerit, cum forte iam ultroneus his omnibus se subiecerit. Heu! quot et quanti tempora Antichristi non uiderunt, et tamen in corpore eius sunt, qui quanto plures et fortiores sibi inuiscerat quanto callidius malitiam suam eis occultat. Auidius enim uenenum potatur quam nobile uinum; non selum ex pretioso poculo, sed etiam ex colore putatur.



CAPUT XLuI. Qualiter Satanas profanam trinitatem contra diuinam exstruat.

 Quapropter antiquus draco, semper cupidus et fingendi peritus, inter tot et tanta, que eum attentare et simulare superius monstratur, etiam hoc omnimodis efficere conatur ut, secundum quod tres sunt qui testimonium dant ueritati in celo, et tres qui in terra , sic et ipse e contrario tres, qui sue falsitati testimonium dent in hoc turbido, quem adhuc permittitur occupari ere, transfigurat, et tres qui in terra. Ad hoc enim eius superbia prorupit ut iam eotenus similis Altissimo fieri querat, ut tamen supra omne quod dicitur aut quod colitur sese extollat . Unde rebellis Deo contra beatam et indiuiduam eius Trinitatem, constituit suam altrinsecus abominationem, se  uidelicet atque Antichristum suum et pseudoprophetam amborum, ut ipse Pater mendacii Patri ueritatis, et Antichristus Christo, seu mendacium ueritati, atque pseudoprophetam, uelut conspiratio mendacis et mendacii Spiritui ueraci et ueritatis resistat. Qui nichilominus, pariter contra tres qui testimonium dant ueritati in terra, tres ex suo ore spiritus immundos in modum ranarum euomunt, qui polluant, inuadant et uendant quos aqua abluit, Spiritus imbuit, sanguisque Christi redemit. Qui sane spiritus immundi ranis non incongrue equiparantur, que limpidas et fluentes aquas deuitant, et limosas paludes affectant, in quibus improba et incondita garrulitate concrepant, et suam generationem multiplicant et  educant. In quibus non inuenis ubi deambulaturus et requieturus figaris, sed ubi polluendus et absorbendus infigaris; in quibus nil aliud procreatur, nisi nebule, fetores, acute catrices, canneque palustres, et scirpi, uenenosi serpentes, et perniciosi uermes atque steriles arbores. Talis quippe reproborum multitudo que, uelut statiua et amara aqua, terram, prius aridam et hominibus habitabilem, in paludes squalidas et inuias uertit. In quibus iam nil non debitum igni inexstinguibili inuenitur. In quibus iam nil, nisi inepta et contentiosa carnalium et garrulorum loquacitas, ebrietatem suam defendentium et sobrietatem spiritualium, et taciturnorum sua improbitate iniquietantium auditur, quales sunt pete et philosophi gentilium, fabulatores Iudeorum atque  hereticorum qui, uelut lutulente rane in limosis paludibus, nenias suas irrationabiliter et pertinaciter declamant; quibus utique principantur, et carmina inspirant tres illorum auctores, gentilibus uidelicet Satanas, Iudeis Antichristus; hereticis autem pseudopropheta.

His enim tribus diabolus sibi tres sectas totius generis humani uenari, aucupari, et piscari molitur, et per se quidem tanquam uehemoth gentiles, per Antichristum tanquam per auem Iudeos, per pseudoprophetam tanquam per Leuiathan Christianos. Ex quibus quotquot capiuntur ad aquas furtiuas tanquam uecordes retrahuntur, quia aut sapientia seculari, aut felicitate temporali, seu nomine Christiano, seducuntur. Quorum tertius tanto est perniciosior  quanto gemine aque, sapientie scilicet atque baptismi, pre illis professor. Quod ex hoc quoque innuitur quod a tempore illius draco et bestia prima uelut feriati in Apocalypsi uidentur. Gentilibus siquidem ab initio a diabolo possessis, et Iudeis ab Antichristo peruasis, draco et bestia iam securi otiantur, quia solus pseudopropheta seducendis sibique subiugandis Christianis posse preualere non dubitat. Ab his tribus spiritibus immundis edificata Babylon de trium professionum hominibus datur a Domino, ut propheta ait, in possessionem ericii illius, qui in ueritate non stetit, et in paludes aquarum, scilicet in cetus profanarum turbarum, quarum mentes errorum nebule corpora autem omnimode  libidinis fetores possident . In quibus nil nisi intractabilis ira, et uana pompa, hypocrisisque et insidie, hebetudo quoque, atque sterilis et proterua uerbositas procreantur, inter que et »sanguisuge due sunt filie dicentes: Affer, affer .« Auaritia enim exstat hirudo seuissima, non missura cutem nisi plenam cruoris. Cuius due sunt filie, cupiditas et rapina, que licet omnibus inhereant carnalibus, tamen Simoniacis uiuacius et manifestius. Isti enim non pretermittunt inuicem sibi dicere: »Affer, affer,« uerbi gratia, cupidus uenditori emptor dicit: Da mihi inuisibilem gratiam; rapax uenditor emptori nichilominus dicit: Da mihi uisibilem pecuniam; uel certe emptor dicit: Affer mihi Spiritum sanctum; uenditor e contra;  Affer mihi nummum sanum. Unde claret eos accolas paludum Babylonie esse, qui nil conferre possunt sine morsu, sine uulnere, sine sanguine. Qui nisi prius haustu alicuius erroris uenenum innate sibi auaritie reiecerint, nonnisi pestem inuitare norint.



CAPUT XLuII. Quod nichil prosit hereticis, nec ad fidei, nec ad salutis effectum, etiamsi grandibus uocibus catholicum decantent symbolum.

Pergant ergo nunc Simoniaci grandibusque uocibus confiteantur Iesum in carne uenisse, cuius non satiantur corporis uexatione et dilaceratione, cuius pascuntur nece. Correcti et conuicti obstinate et impudenter, ut eis moris est, recitent catholicum  symbolum, omnibus, ut dicitur, nouem instrumentis humane uocis conclament et proclament se credere in Iesum Christum Filium Dei unigenitum, qui propter nos homines et propter nostram salutem descendit de celis, et incarnatus est de Spiritu sancto ex Maria uirgine, et homo factus est, etc. uociferentur quoque, si possint et malunt ferrea aut enea uoce, centenosque sonos pectora eorum anhelent, quibus profiteantur »se credere et in Spiritum sanctum, Dominum et uiuificantem, qui ex Patre Filioque procedit, qui cum Patre et Filio simul adoratur et conglorificatur, qui locutus est per prophetas; et unam sanctam catholicam et apostolicam Ecclesiam,« etc. Nonne supradictas plagas corpori Christi, quod est eius Ecclesia, inferendo, negant  eum in carne uenisse? Nonne supradictas blasphemias, et iniurias Spiritui sancto irrogando, negant eum Dominum et cum Patre et Filio adorandum et conglorificandum, atque per prophetas locutum? Et quod negare predicantur Nouatiani, predicandum est Simoniacos confiteri?

Quamuis enim Nouatiani claris et magnis uocibus audiantur symbolum nostrum decantare, atque eidem subscribere, conuincuntur tamen negare Iesum Christum in carne uenisse, non quia sana membra eius sauciant, sed quia saucia curari ab Ecclesia Dei posse desperant. Et quo modo audiendi sunt Simoniaci quandoque uociferantur se credere Iesum in carne uenisse, aut Spiritum sanctum adorandum  cum Patre et Filio, quia non solum sancia Christi membra non curant, sed sana quoque usque ad mortem sauciant? uerum, ut in comparatione Simoniacorum deprehendatur quanto sit tolerabilior heresis Nouatianorum, isthic ex Historia Tripartita putauimus inserendum quis et unde exstiterit error eorum. Postquam, inquit, scripta et subscripta est a concilio Niceno fidei definitio, requisiuit imperator Acesium, Nouatianorum religionis episcopum »si et ipse consentiret in fide et paschalis definitione festiuitatis.« At ille: »Nihil, inquit, noui, o imperator, synodus definiuit. Sic enim olim et a temporibus apostolorum ipse percepi, et terminum fidei, et tempus paschalis festiuitatis.« Porro denuo imperatore requirente: »Cur ergo a communnione  separaris?« ille ea que sub Decio gesta sunt persecutionis tempore replicauit, et subtilitatem acerbissime regule deduxit ad medium quia, »non oporteat eos qui post baptisma peccant peccatum, quod ad mortem esse Scripture diuine pronuntiant, communicatione sanctorum fieri dignos, sed inuitandos quidem ad penitentiam, spem uero remissionis  non a sacerdotibus, sed a Deo solummodo sustinere, qui potestatem habet peccata remittere.« Sed his hactenus. Hinc iam cum lectoris respirationi, tum scriptoris recreationi consultum ire cupientes, necessarium duximus ut huius opusculi istic secundus figatur limes.


 EXPLICIT LIBER SECUNDUS.



INCIPIUNT CAPITULA LIBRI TERTII.

     I. Contra eos qui dicunt se non consecrationem, sed res Ecclesie comparasse.
    II. Comprobatio nil prodesse possessionem sine priuilegio eius.
    III. De sententia Chalcedonensis concilii contra supradictos.
     Iu. De sanctificatione sanctificante res ecclesiasticas, subsequentibus inde sanctorum Patrum testimoniis.
    u. Qualiter Simoniaci suo negotio expugnent Ecclesiam Dei, et quod pene omnes laici et clerici de Ecclesia querant iugiter negotiari.
    uI. De baculis et annulis per manus secularium potestatem datis.
    uII. De tempore Otthonum et studio Henrici imperatoris, et de malitia regis Francorum.
    uIII. De quadripartia uenditione apud Latinos, et de magni Constantini deuotione erga clericos.
    IX. De differentia clericorum et laicorum, et de studio diui Gregorii in talibus.
    X. Quanto liberior sit Grecorum Ecclesia, quam  Latinorum a potestate laicorum.
    XI. Qualiter et per quos ecclesie suis priuilegiis priuate sint.
    XII. De presumptione feminarum, et dignitate sacratarum rerum.
    XIII. De dignitate sacerdotii ueteris legis, et de presumptione et pena regum Iuda et Isrel.
    XIu. De presumptione Saulis et pena.
    Xu. Quanta flagella premant principes cum populis pro presumptione sacerdotalis officii.
    XuI. De studio sanctorum regum erga diuinum cultum, et remuneratione, et peccato, et uindicta plebium.
    XuII. De meritis Isrelis et Iude in typo hereticorum  et catholicorum.
    XuIII. De differentia sacerdotii catholicorum et hereticorum, et de primitiis Simoniacorum.
    XIX. Qualiter et ipsi sacerdotes sub lege communionem impiorum uitauerint, et ab eis contaminata qualiter purificauerint.
    XX. De periculo sacerdotum, et indisciplinata ambitione clericorum nostri temporis.
    XXI. De precipuo malo Italie, et de quodam uano episcopo, et officio sacerdotum, et principum et plebium.
    XXII. De nouica taciturnitate sacerdotum, uel loquacitate adulatorum.
     XXIII. De periculo male tacentium sacerdotum, et male loquentium, et de indiuidua unitate diuinitatis, et suorum.
    XXIu. De exemplari indiuidue Trinitatis in omnibus creaturis.
     XXu. Quod indiuidua sit sanctificatio ab his que sanctificat, et qualiter sanctificentur.
    XXuI. De pena diuisorum, et quod Spiritum sanctum non accipiant, nisi sequaces fidei apostolorum.
    XXuII. De Spiritus sancti gratia post Resurrectionem, et uindicta in Anania.
    XXuIII. Quanta operatus sit, uel operetur idem Spiritus in Ecclesia usque in finem seculi.
    XXIX. Sententia sancti Augustini de anime potentia, et retractio ex ea, et quales sint promoti a laicis, et metropolitani eorum.
    XXX. Recapitulatio de depositione hereticorum, et sententia Ezechielis in eos.
     XXXI. De impropriis dictionibus in supradictis prophete, et beati Gregorii uerbis subiunctis.
    XXXII. De criminosis catholicis promotis, uel post lapsis, et de ministerio et depositione eorum.
    XXXIII. De qualibuscunque promotis a Simoniacis, et repulsione obiectionis aduersariorum.
    XXXIu. Argumenta ex mundanis legibus contra promouentes, uel promotos Simoniacos.
    XXXu. Replicatio sententie Domini de bonis pastoriribus, et mercenariis.
    XXXuI. De mercede mercenariorum, et promotione eorum.
    XXXuII. De eo quod catholici nullum pro crimine promoueant, et quod Simoniaci pro solo crimine omnem.
     XXXuIII. In quo audiendi sunt mercenarii, et in quo non attendendi.
    XXXIX. De malis scienter et nescienter promeritis, et de ministerio eorum sententia Paschasii.
    XL. De furibus Simoniacis, et qualiter ouile intrent.
    XLI. Qualiter Simoniaci imitentur seculi fures, et que sit eorum uox, quam non audiunt oues.
    XLII. Quanta uigilantia oues furibus debeant obsistere, ingressis ouile.
    XLIII. De differentia mercenariorum et furum, et quod heretici non sint a catholicis tolerandi, sicut male uiuentes catholici.
    XLIu. Exemplis propositis ostenditur hereticos, nec  ad horam a catholicis antiquis toleratos, et mercenarios toleratos.
    XLu. De eo quod sanctus Gregorius adhuc diaconus Euticium deuitauit, et quod sanctus Hieronymus non exspectandum in eis publicum iudicium asserit.
    XLuI. De synodis censentibus qualiter heretici sint reconciliandi, et de quartodecimanorum aliqua excusatione.
    XLuII. De libellis protestationum, et potestate eorum.
    XLuIII. De constantia aliquorum catholicorum ne cederent uel acquiescerent hereticis.
    XLIX. De beato Ioanne episcopo tentato quidem, sed  custodito, ne uenderet gratiam, et de admonitione eius contra hereticos.
    L. De cautela B. Antonii et uisione eius, et de uigilantia B. Hieronymi.
    LI. De duabus generationibus Cain et Abel usque in finem mundi, secundum dicta Chrysostomi.
    LII. De reprobatione communionis et baptismatis, et ordinatonis eorum, et de non retractanda damnatione eorum secundum sententiam pape Felicis ad Zenonem et Acacium.
    LIII. Compendiosa retractatio superiorum, et quod heretici iure mulis comparentur.




Expliciunt capitula.



INCIPIT LIBER TERTIUS.



CAPUT PRIMUM. Contra eos qui dicunt se non consecrationem, sed res Ecclesie comparasse.


Sicut in rerum natura nichil rotunda et aperta ueritate solidius, et potius, sic nichil angulosa et latebrosa falsitate inanius et peius. Tanta est enim ueritatis euidentia simul et efficacia ut sicut lux uera non solum omnium oculos feriat, sed etiam in tenebris luceat. E contrario tanta est falsificatis obscuritas, simul et imbecillitas, ut ueritatem, qua comprehenditur et penetratur, nec comprehendat nec sentiat. Quam homines ex iusta damnatione incurrisse ipse auctor ueritatis, ueritas in Euangelio sic uoluit ostendere: »Hoc est iudicium, quia lux uenit in mundum, et dilexerunt homines  magis tenebras quam lucem; erant enim eorum mala opera. Omnis qui male agit odit lucem, et non uenit ad lucem, ne arguantur opera eius. Qui autem facit ueritatem uenit ad lucem, ut manifestentur opera eius, quia in Deo sunt facta .« Ac si diceret: Medicus uenit in mundum, omnem hominem inuenit egrotum. Quorum quidam, magis eligentes infirmi remanere quam medicum adeundo infirmi apparere, falsitatem fecere. Quidam, magis eligentes infirmi apparere quam infirmi remanere, medicum adeundo ueritatem fecere. Siue ergo illi, siue isti pariter habebantur infirmi. Sed illorum opera erant mala per superbiam medico repugnantium et infirmitatem suam negantium. Istorum autem bona per humilitatem medico cedentium et  infirmitatem suam confitentium. Quod plane iudicio deprehenditur etiam in Simoniacis, inque per manus eorum, ut dicitur, ordinatis, dum pars ipsorum sententiis sanctorum Patrum contra Simoniacos prolatis sapienter acquiescit, reatumque suum humiliter patefaciens, medelam competentem exposcit; pars autem insipienter resultans, culpam suam superbe defendit, medelaque se non egere contendit. Nec mirum, dum procul dubio ad generationem illam pertineat que, secundum Salomonem, munda sibi uidetur, nec tamen lota a sordibus suis habetur . Que dum suam falsitatem ueritate exsuperari et confutari sentit, nebulis obtegere non  desinit, mandatumque Dei propter suam adinuentionem irritum facere contendit. Ex qua utiquo generatione, et illi erant quos in Euangelio ueritas confutat, dicens: »ue uobis, scribe et Pharisei hypocrite, qui dicitis: Si quis iurauerit in templo, nichil est; qui autem iurauerit in auro templi debet. Ceci, quid maius est auro, an templo quod sanctificat aurum? Et quicunque iurauerit in altari nichil est, qui autem iurauerit in dono, quod est super illud debet. Ceci, quid maius est donum, an altare quod sanctificat donum?«  Nec iniuria ceci et hypocrite dicuntur, quoniam legi diuine attestanti: »Quicunque tetigerit templum et altare sanctificabitur ,« sic aduersantur ut impudenter persuadere querant  sanctificantem nichil esse, sed sola sanctificata pensari et attendi debere. Quorum sequaces nunc Simoniaci dum redarguuntur de sanctificatione, siue de sanctificatore hominum Spiritu sancto negotiari, ad aliud falsitatis sue angulum refugiunt, indeque has superuacuas excusationum nebulas euomunt. Absit ut mercenarius consecrationem ecclesiasticam, sed solam possessionem ecclesiasticam, ac si prepostero uestigio callem Phariseorum terentes, astruere contendant solum sanctificatorem honorari debere, sanctificata autem nichil esse! Aduersus quos, quia superiori narratione sanctificatorem defendere pro uiribus laborauimus, nunc defensum ire sanctificata, preduce eodem Spiritu sancto, aggrediamur.

Et primo illud quale sit euentiletur, quo pars  prefatorum negotiatorum se quidem palliare et defendere, heresem suam aut statuere et confirmare conatur, asserendo se minime inuisibilem Spiritus sancti gratiam, sed uisibiles ecclesiarum res tantum pretio comparasse: quia contigit eos consecrationem a metropolitano gratis accepisse. Quod non assererent, si saltem scintillam alicuius prudentie, seu frontem alicuius uerocundie haberent. Sed quia nec sapiunt, nec erubescunt ad excusandas excusationes in peccatis , ex foliis ficus cui maledixit Dominus perizomata breuia, et uolatica, uelut protoplasti, male consuunt, et a paradiso Dei cum anathemate eiiciendi pudendis  suis opponunt. Unde, quia hoc pallium mendacii eorum breue est, utrumque operiri non potest, quoniam, si eo caput coopertum iri tentant, pedes mox nudant. Quod si pedes cooperiunt, caput simul discooperiunt. Aut enim ex initio aut ex fine actio seu intentio eorum denudatur. Si enim solum patrimonium, seu censum Ecclesie comparare uoluerunt, quare nec mora post uenditionem et emptionem sedem episcopi et auctoritatem eius etiam non consecrati inuadunt? Cur de inferiori ad superiorem gradum prosiliunt? Cur episcopale iudicium, et consilium super delinquentes proferunt? quo debito consecrationem, canonice electis ad episcopatum dandam, expetunt, nisi quia possessionem ecclesiasticam retentant, quam prius cemerunt, nec quemquam  super se ecclesiam occupaturum confidunt? Qui si ad hoc tantum ecclesiasticas facultates comparant ut eis utantur, quare non contenti earum usu, insuper benedictionem, quam se non comparasse dicunt, impudenter exigunt? sed fortes, quod non puto, dicent se, quando predia ecclesiastica emerunt, nescisse se ob hoc etiam consecrandos, sed tanquam laicos que emerant putasse possessuros. Monstrent ergo omnibus se tunc nescisse, et cessent episcopalem gratiam exigere; quam, pretium dando pro rebus ecclesiasticis, nec cogitabant, nec exigebant. Et quamuis cum sacrilegio habeant sola que comparaueruut, nec sibi inde iustitiam episcopis debitam presumant, sed, sicut laici, non solum ex beneficiis, sed etiam ex prediis sui quidquid episcoporum  persoluant. Demittant alii accipere consecrationem, episcopalem auctoritatem, animarum procurationem, que procul dubio spiritualia sunt, et inuisibilis gratie. Sed recognoscunt quod utique, antequam negotiarentur, cognouerunt ad episcopos res ecclesiarum pertinere, et se illas aliter non posse retinere, nisi sub episcopali habitu et nomine, consecrationem quam in aliis ecclesiarum bonis prius emerunt, uelut sibi iure debitam requirunt. Nonne, cum quis laicus fundos, aut lacus comparat, pariter quoque quidquid sibi inde gratis proueniet comparat? Nonne etiam ipsam culturam, qua possessionem exercet, comparat?



CAPUT II. Comprobatio nil prodesse possessionem sine priuilegio eius.


Si enim culturam ipsam, imo licentiam habendi et colendi non comparat, possessio comparata quid commodi ei prestat? uidetur enim nil aliud quam sue pecunie iacturam uoluisse facere, et insuper sue persone, et suis acerbas iniurias, et [.....] emisse; quandocunque presumet exercere culturam, quam in comparato fundo non comparauit. Qua ex re constat omnimodis nullum potentum imo nullum hominum comparare in rebus uerisimilibus, nisi quod uidetur, uerbi gratia, comparat quis numerosas urbes, prouincias, regna. Quid in his comparauit, nisi licentiam habendi et dominandi? Ad minora ueniatur. Comparat quis equum; quid in eo comparat,  nisi licentiam habendi, equitandi, et faciendi inde quid uult? Aliter enim quilibet quid comparat? Constat ergo nil, nisi licentiam uel usum rerum que ueneunt, comparari. Quamobrem desinant Simoniaci latrones damnationis sue patibulum dealbare; imo quia parricide et fratricide sunt, culeum, quo insuendi et puniendi sunt, cessent frustra superungere, et tandem uel sero discant se non possessiones ecclesiasticas, sed solam licentiam possidendi comparasse. Que licentia benedictio est episcopalis, tanquam priuilegium possessionis. Certe sicubi locorum edictum sic proponeretur, ut in pretermissis obseruaretur, ne quid uidelicet sine subscriptione regie manus a quo inibi possideretur, quid dicendus esset aliquis eorum iure comparasse  nisi solam subscriptionem regiam, siue gratis siue non gratis eam consequeretur? Neque enim sine illa licentia iuri eius cederet possessio, quamuis comparata.

Itaque principalius licentia, siue gratuita, siue empta, dominum possessionis in alterum translegat quam possessio concessa uel empta licentiam. Sic episcopalis dignitas potius possessionem, quam possessio episcopalem dignitatem sibi uindicat. Et tamen tale est episcopale officium ut sine his, quibus debet impendi, uel adhiberi, non sit officium, uelut si quis dicatur habere licentiam agrum colendi, et ei ager quem colat desit. Nonne ea licentia superuacua est et nulla? Pari exemplo episcopus, qui superintendens dicitur, nullus erit, si ei defuerit quibus  superintendat. Et quid plura? Quidquid inseparabiliter continetur a quolibet, neutrum eorum sine altero uendi et comparari ualet. Continet autem episcopalis dignitas res Deo sacratas; continetur quoque ab eis, imo in eis, ut puta et ipsa a Deo consecrata, ac si quodlibet subiectum sic sua accidentia contineat ut id quoque ab ipsis principalius contineatur. Unde sicut in omnibus rebus uisibilibus quandocunque uenduntur, non tantum ipsarum uisibilis materia, quantum substantialiter et accidentia, que utique per se uisibilia sunt uenduntur, licet neutrum sine altero uendi patiatur; sic et in rebus Deo consecratis, in quibus magis consecratio, eorum uel sanctificatio, que est Spiritus  sancti gratia per se quidem inuisibilis uenditur, licet quoque ipse res uendantur. Denique, uerbi gratia, qui arborem comparat, magis ei comparat eius formam, scilicet proceritatem, grossitudinem, et, ut breuiter dicatur, quantitatem eius et qualitatem, que per se sunt inuisibilia, quam subiectam sensibus per formas materiam. Sic qui equum, sic qui fundum et quecunque huiusmodi sunt.



CAPUT III. De sententia Chalcedonensis concilii contra supradictos.

Sed iam multifariam deprehensi et confutati assecle Simonis Magi, friuolas technas, quibus laruas naturales et ueras facies suas obtegendo quoscunque possunt impune derident et deludunt, deponant,  et aut resipiscant, aut soli pereant, sensuri quia delusores Deus illudet. Quos licet precedentibus humane scientie argumentationibus quesierimus arguere, habemus tamen in promptu diuinas sanctorum Patrum sententias, que sole sufficiunt ora eorum oppilare, et tergiuersationem sistere. Siquidem sancta et uniuersalis synodus Chalcedonensis  unanimi consensu eamdem super economum, id est dispensatorem per pecunias promotum sententiam intentauit, quam super episcopum uel presbyterum, ceterosque ministros clericalis ordinis, scilicet ut promotor deponatur, et promotus alienus sit a sollicitudine, quam pecuniis quesiuit, et mediatores tam turpis ac nefandi dati, et accepti, si clerici fuerint, deponantur. Si uero laici  aut monachi anathematizentur, putasne, sentis, Simoniace, pallium tuum celesti tibi flamine decussum, teque nudum sub hiemalibus superno fulmini relictum? sentisne sexcentorum triginta Patrum trabalibus telis confossus, quid comparando sollicitudinem uel dispensationem ecclesiasticam habeas minus illis, qui ipsam quoque consecrationem compararunt? Ecce economus res ecclesiasticas dispensare, non autem consecrari pretio quesiuit, neque enim economus consecratur, et tamen si pretio promouetur, nichilominus damnationem incurrit quam episcopus aut presbyter pretio promotus. Cur hoc, nisi quia non solum in maximis, sed etiam in minimis ecclesiastice procurationis officiis Spiritus sanctus operatur? Quod experimento nouerat ille  dispensator fidelis, qui dicebat: »Sic nos existimet homo ut ministros Christi et dispensatores mysteriorum Dei; hic iam queritur inter dispensatores [.....] quis inueniatur .« Denique de spiritualibus nolens ignorare Corinthios, ait: »Diuisiones gratiarum sunt, idem autem spiritus; et diuisiones ministrationum sunt, idem autem Dominus, et diuisiones operationum sunt, idem uero Deus qui operatur omnia in omnibus .« Qui mox secundum quod in tertium celum raptus nouem celestium agminum ordines conspexerat, nouem quoque gratiarum distributionibus in hoc nostro regno celorum, id est in presenti Ecclesia enumeratis, subiunxit: »Hec omnia operatur unus ac idem Spiritus, diuidens singulis, prout  uult .« Et considera quod Apostolus qui prius sub ternario numero spirituales gratias comprehenderat, mox eas in nouenarium dilatat, significans quod, instar beate Trinitatis, tres tantum diuersitates hominum in huius temporis Ecclesia inueniantur, doctorum scilicet, continentium et coniugatorum. Que tamen tres, si pro officiorum diuersitate, uelut personaliter, considerentur, nouem procul dubio in hac Ecclesia diuersitates hominum, celestis militie instar, reperiuntur, secundum quod uenerabilis Pater Dionysius Areopagita subtiliter et sufficienter in suis scriptis De celesti hierarchia attestatur.



CAPUT Iu De sanctificatione sanctificante res ecclesiasticas, subsequentibus inde sanctorum Patrum testimoniis.


Unde non mirum si dispensator cuiuscunque, quantulecunque rei ecclesiastice per pecuniam promotus, etiamsi non consecretur, damnatur ab ecclesiasticis regulis cum suis auctoribus et mediatoribus, ac si consecraretur, quia necesse est sancta sint quecunque sanctuarii et altaris famulantur, et debentur usibus. Quod si sancta sunt, sicut uere sunt, necesse est sanctitatem et sanctificationem in se habeant, quia sancta sunt. Sanctitas autem, uel sanctificatio nec est, nec esse potest sine Spiritu  sancto, imo ipsa est Spiritus sanctus, uelut quisquis sapiens uel castus est, necesse est sapientiam uel castitatem in se habeat, quia sapiens uel castus est. Itaque constat sanctificationem uel sanctitatem, scilicet Spiritum sanctum, sanctificatis, uel sanctis rebus, aut personis inesse. Quapropter quicunque stipendium uel beneficium ecclesiasticum uendit aut emit, Spiritum sanctum procul dubio uendit aut emit, non ut ipse Spiritus sanctus in re, aut cum re uendita aut empta habeatur, sed ut ab ea, quam sanctificabat, offensus effugetur, et ab immundo spiritu polluenda peruadatur, iuxta quod per Malachiam dicitur: »Contaminauit Iudas sanctificationem Domini, quam dilexit .« Neque enim sanctificatio contaminari potest, sed metonymicos  pro eo quod continet, id quod continetur contaminari dicitur: Ubi res ea quam hactenus sanctificabat qualiter dictum est contaminat. Pro talibus quandiu non resipuerint, nec orandum sanctus Hieronymus super eumdem prophetam sic aperte ostendit: »Quia igitur hoc fecerunt, prophete ad eos sermo dirigitur, et a peccato maledictionibus retrahuntur. Nec dixit: Maledicat Dominus ei qui fecit hoc, sed qui fecerit, in futurum tendens maledictionem, ut peccatores ad penitentiam prouocentur. Doctorem inquit, atque discipulum; siue ille sacerdos sit, siue leuites, una maledictione ferientur. Et offerentem munus Domino exercituum, subauditur: Disperdat Dominus eum, qui pro huiusmodi hominibus uoluerit ad altare  munus offerre, quorum solum remedium est non facere que fecerunt.«

In qua tamen docti uiri stricta quidem sed districta sententia, animaduertant quid mereantur qui res Deo sanctificatas contaminant, dum ex illis sibi negotiantur Per quorum negotium fit seculare quod sacrum est, ut beatus Gregorius edocet. Unde quia sacra legunt, id est furantur, merito sacrilegi dicuntur. Furantur enim sanctificationem, dum illam, subtractis rebus uel inuasis quas sanctificabat, tanta fraude subtrahunt et auferunt ut, uelut incautus homo, furtum passus affectent se ecclesiastica affectatione diuites, nichil eius iam habentes. Quos  utique sacrilegos cauendos,  Pius, apostolice sedis pontifex, ita denuntiat, dicens : Ab »omnibus illius usurpationibus contumelia depellenda est, ne predia sibi secretorum celestium dicata a quibusdam irruentibus uexentur. Quod si quis presumpserit, sacrilegus habeatur, et sicut sacrilegus iudicetur. Ipsos autem qui hoc agunt, clericos et Domini sacerdotes persequi eosque infamare audiuimus, ut malum super malum addant, et deteriores fiant, non intelligentes quod Ecclesia Dei in sacerdotibus consistit, et crescit in templum Dei. Et sicut qui ecclesiam Dei uastat, eius predia, et donaria exspoliat et inuadit, fit sacrilegus, sicque qui eius sacerdotes insequitur sacrilegii reus existit, et sacrilegus iudicatur.« Et beatus papa Urbanus  : »Ecclesiastice res, inquit, fidelium oblationes appellantur, quia Domino offeruntur. Non ergo in aliis usibus quam ecclesiasticis, et fratrum Christianorum communem uitam degere uolentium, uel indigentium conuerti, quia uota sunt fidelium, et pretia peccatorum, atque ad predictum opus explendum Domino tradite. Si quis autem, quod absit! secus egerit, uideat ne damnationem Ananie et Saphire percipiat, et reus sacrilegii efficiatur, sicut et illi qui predictarum rerum pretium fraudauerunt.« Et post pauca: »Hec, fratres, ualde cauenda sunt et timenda, quia res ecclesie non quasi proprie, sed ut communes, et Domino oblate cum summo timore non in alios, quam in prefatos usus sunt fideliter dispensande, ne sacrilegii  reatum incurrant qui eas inde abstrahunt ubi tradite sunt, et quod peius est anathema maranatha fiant, et si non corpore, ut Anania et Saphira fecerunt, qui mortui ceciderunt ; anima tamen que potior est corpore mortua alienata a consortio fidelium cadat, et in profundum barathri labatur. Hoc enim si quis fecerit, post debite ultionis acrimoniam, que erga sacrilegos iure promenda est, perpetua damnatur infamia, et carceri traditur, aut in exsilio perpetue deportationis truditur; quoniam, iuxta Apostolum, tradi oportet huiusmodi hominem Satane, ut spiritus saluus sit in die Domini .«

Beatus quoque Lucius papa sic : »Res ecclesiarum uestrarum, inquit, et oblationes  fidelium, quam significatis a quibusdam irruentibus uexari, uobisque et ecclesiis uestris auferri, indubitanter maximum est peccatum, teste Scriptura, que ait: Qui abstulerit aliquid patri uel matri, et dicit hoc non est peccatum, homicide particeps est. Pater ergo noster sine dubio Deus est, qui nos creauit, et mater nostra Ecclesia que nos in baptismo spiritualiter generauit. Et ideo qui Christi pecunias et Ecclesie aufert, fraudat, et rapit, homicida in conspectu iusti Iudicis esse reputabitur. Unde scriptum est: Qui rapit pecuniam proximi sui iniquitatem facit. Qui autem pecunias  uel res Ecclesie abstulerit, sacrilegium facit. Unde et Iudas qui pecuniam fraudauit, que usibus ecclesie id est pauperibus, quos Ecclesia pascere debet, destinabatur, iussu Saluatoris, cuius episcopi uicem tenent, non solum fur et sacrilegus effectus est. De talibus enim, id est qui facultates Ecclesie rapiunt, fraudant, uel auferunt, Dominus comminans omnibus per Prophetam loquitur, dicens: »Deus, quis similis erit tibi? ne taceas, neque compescaris, Deus. Quoniam ecce inimici tui sonuerunt, et qui oderunt te extulerunt caput,« etc., usque in finem psalmi . Hec fieri prophete, hec apostoli, hec successores eorum omnium catholicorum Patrum uetant decreta, et tales presumptiones sacrilegia esse diiudicant. Quorum nos sequentes exempla,  omnes tales presumptores, Ecclesie raptores atque suarum uoluptatum alienatores, una uobisque a liminibus sancte matris Ecclesie, anathematizandos apostolica auctoritate, repellimus, et damnamus, atque sacrilegos esse iudicamus. Et non solum eos, sed omnes consentientes eis, quia non qui faciunt rei iudicantur, sed etiam qui facientibus consentiunt . Par enim pena, et agentes et consentientes apprehendit.« De quibus etiam beatus Stephanus papa et martyr ait: »Infames esse eas personas dicimus, que pro aliqua culpa notantur infamia, id est que Christiane legis normam abiiciunt et statuta ecclesiastica contemnunt. Similiter fures, sacrilegos, et omnes capitalibus criminibus irretitos,« etc. Idem, unde supra: »Quidquid in  sacris Dei rebus et episcopis iniuste agitur, pro sacrilegio reputabitur, quia sacra sunt et uiolari a quoquam non habent.« Idem: »Laicis, quamuis religiosi sint, nulla tamen de ecclesiasticis facultatibus aliquid disponendi legitur unquam attributa facultas.«



CAPUT u. Qualiter Simoniaci suo negotio expugnent Ecclesiam Dei, et quod omnes pene et laici et clerici querant de Ecclesia iugiter negotiari.

His sanc beatorum pontificum et martyrum decretalibus sententiis, eorumque sanguine subscriptis, sole clarius monstrantur inuasores, uel uastatores rerum ecclesiasticarum infames, fures, sacrilegi, homicide quoque, et excommunicati et perpetuo  carceri aut exsilio tradendi. Eant ergo hypocrite, et impudenter contendant se non consecrationem ecclesiasticam, sed res Ecclesie comparasse. Et ne forte adhuc se palliare laborent, asserendo se non irruisse, nec inuasisse, neque uexasse res ecclesiasticas, discant omnia hec se facere aut fecisse, ubi immunitatem earum et priuilegia a sanctis Patribus corroborata suo pretio irrumpunt, et usum illarum ecclesiasticis personis, et pauperibus debitum presumunt sibi aut presumpserunt. Nam ut latrones suis telis, et fures scalis uel quibuslibet machinis in alias edes irruunt, et quod alieni iuris est, aut ui  aut dolo sibi diripiunt; sic et illi sua pecunia, tanquam suis telis et machinis, ecclesias Dei impugnant et expugnant, et quod familie ecclesiastice debebatur sibi uindicant. Quod si quis scelestus sponsam alterius pecunia iniquissimo et auarissimo tutori illius data aut promissa inuaderet cum omni supellectili eius; nonne pecuniam illam, et sua omnia impugnasse et expugnasse ueraciter diceretur, et iuste conuinceretur? Cuius presumptionis noxa sacris canonibus excommunicatione usque ad mortem, tam in raptorem quam in tutorem, et in omnibus fautoribus eorum uindicatur, et mundanis legibus sanguine uel perpetuo exsilio expiatur.

Ex qua animaduersione intelligitur quam abiecta et ignobilis sponsa Christi reputetur, cuius iniurias  nemo qui doleat inuenitur, cuius pudicitiam, sacrilegis raptoribus prostitutam, uenditam et addictam nemo qui defendat, nemo qui saltem ab eis illam eripiat, et Sponso uel constupratam restituat. Et putatur in eternum hoc passurus iehsu, quem nunc nulla ecclesiastica uel laica persona super raptum sponse sue conquerentem respicere et audire dignatur, cum sepe, si a iudicibus et patronis suis querimonia eius respuitur, quibuscunque potest modis, etiam flammis pessimis raptus sue sponse quamlibet abiectus ulciscatur? Quid, rogo, iam restat sponse Christi, nisi, sub intolerabili, et inemendabili calamitate tabescens, seipsam illo desperabili elogio, si potest, consoletur, quo dicitur: Pater meus me uendidit, rex comparauit; cui conquerar  qui mihi ex illis iustitiam facit? Si quidem a quibus iam redimetur, cum ab ipsis quorum tutele post Deum fuerat commissa uenundatur? A summo enim graduum Ecclesie usque ad minimum, omnes de ecclesiasticis rebus sibi negotiari non pretermittunt. Imperatores quoque, reges, principes, iudices et quotquot aliquid in seculo possunt ante omnia istud exercent, et querunt hoc qui deberent res ecclesiasticas ecclesiastico iuri defendere gladio spirituali; hoc qui et materiali. Nec perpendunt quam scelerati, et detestabiles Deo et hominibus fiant dissipando que Christi pauperibus tuenda susceperunt. Nam si tutor pupilli cuiuslibet patrimoniolum, quod tuendum accepit, pro lucro suo uenderet, aut pro  libitu donaret, seu tutelam semper acceptam in aliquem prodigum exstirpatorem substantie pupillo relicte sciens, et premeditatus translegaret, abominabiliter et homicida ab omnibus haberetur et iudicaretur. Qui putamus quam abominabiles et quot homicidiorum rei fiunt qui pro libitu suo dilapidant patrimonium Ecclesiarum, quarum tutores sint positi ab eo cui derelictus est pauper , qui est etiam pater orphanorum, et iudex uiduarum . Inde est quod reges seculi et principes ecclesiis Dei protectores et defensores assignati, relicto officio desuper sibi commisso, gladium quem ut ministri Dei et iudices in ira omni operanti malum ostentant, sine causa portant, quo aut nunquam, aut uix aliquando uindictam  malefactorum laudemque bonorum procurant .

Et o utinam, ab hoc suo officio sic frigerent, aut inteperent, ut ad alienum precipiendum non incalerent aut estuarent! Nam, relicto militari negotio quo rempublicam et patriam tueri debuerant ab externis incursibus, sibi relicto quoque iudiciario legum suarum tenore et terrore, quibus preuaricatores diuine iustitie et humane prohibere ab internis et quotidianis excessibus tenentur, omnem suam potestatem, omnem terrorem, omne studium ad expugnandum, et sibi penitus uindicandum res ecclesiasticas, quibus tutores dati fuerant transferunt. Qui etiam non contenti suo foro, ecclesiastice succedunt, president, et principantur synodo, et terrena  potestate terribiles, efficiunt ut omnia procedant, et determinentur eorum nutu et iudicio. Ipsi primatibus et metropolitanis in electione episcoporum fiunt priores, qui deberent tantummodo consensum, et desiderium cleri, plebis, et ordinis cuiuscunque ciuitatis suo secundum Deum consensu confirmare, ut beatus Celestinus papa edocet . »Emeritis, inquit, in suis ecclesiis clericis peregrini et extranei, et qui antea ignorati sunt ad exclusionem eorum, qui bene de suorum ciuium merentur testimonio, non preponantur. Nullus inuitis detur episcopus. Cleri, plebis et ordinis consensus, et desiderium requiratur. Tunc autem de altera eligatur ecclesia, si de ciuitatis ipsius clericis, cui episcopus ordinandus est, nullus dignus, quod euenire non credimus,  poterit reperiri. Primo enim illi reprobandi sunt, ut aliqui de alienis Ecclesiis merito preferantur. Habeat unusquisque sue fructum militie in Ecclesia in qua suam per omnia officia transegit etatem. In aliena stipendia minime alter obripiat, nec aliter debitam sibi alter audeat uindicare mercedem. Sit facultas clericis resistendi, si se uiderint pregrauari. Et quod sibi extraordinarium agnouerint, non timeant refutare. Qui si non debitum premium, uel liberum de eo qui eos recturus est debent habere iudicium.« Cui concordans beatus Leo papa et doctor, ait: »Nulla ratio sinit ut inter episcopos habeantur, qui nec a clericis sunt electi, nec a plebibus sunt expetiti, nec a comprouincialibus episcopis  cum metropolitani iudicio consecrati,« etc.



CAPUT uI. De baculis et annulis per manus secularium potestatum datis.

Hec cum ita uenerabiles omni mundo et summi pontifices Spiritu sancto dictante decreuerint, cum metropolitani iudicio electio clerici, principis autem consensu expetito, plebis et ordinis confirmetur, ad reprobationem sanctorum canonum, et totius Christiane religionis conculcationem, prepostero ordine omnia fiunt, suntque primi nouissimi, et nouissimi primi. Est enim prima in eligendo et confirmando secularis potestas, quam uelit, nolit, subsequitur ordinis, plebis, clerique consensus, tandemque metropolitani iudicium. Unde taliter promoti, sicut superius  predicatur, non sunt inter episcopos habendi: quia substitutio eorum capite pendet deorsum, quia quod debuit eis fieri postremum, factum est primum, et ab illis quorum interest nichilum. Quid enim ad laicas pertinet personas sacramenta ecclesiastica, et pontificalem, seu pastoralem gratiam distribuere, camuros scilicet baculos et annulos quibus precipue perficitur, militat, et innititur tota episcopalis consecratio? Equidem in camuris baculis superius ad attrahendum et inuitandum uncinatis et inflexis; inferius uero ad repellendum et feriendum acuminatis et armatis, designatur que in eis committitur cura pastoralis, que utique sua compositione uel futura admonet pastores, ut recti et plani sint, sueque actionis uel contemplationis arduum et rigidum  uerticem causa imitandi et attrahendi ad se gregem Dei condescendentes leniter dimittant et inflectant, sic tamen ut sibimetipsis quoque semper intendant, nec unquam a suimet consideratione mentis obtuta reflectant. Quorum finis indicat ut seuera increpatione indisciplinatos terreant, et, si pertinaces fuerint, extrema sententia ab ecclesia repellant. Que omnia Apostolus breuiter insinuat ita: »Rogamus uos, corripite inquietos, consolamini pusillanimes, suscipite infirmos, patientes estote ad omnes .«

Porro annulus signaculum secretorum celestium indicat, premonens predicatores, ut secretam sapientiam Dei cum Apostolo disignent, et loquantur inter perfectos , quam uelut signatam  reticent imperfectis, quibus nondum solido cibo, sed solo lacte opus est , siue ut tanquam amici Sponsi fidem unam sponse ipsius, que est Ecclesia, sine intermissione exhibeant et commendent. Quicunque ergo his duobus aliquem initiant, procul dubio omnem pastoralem auctoritatem hoc presumendo sibi uindicant. Nam post hec encenia, quod liberum iudicium de talibus rectoribus, iam datis clerus, plebs et ordo, seu metropolitanus eos consecraturus, habere poterunt, quid tantum superest rei, nisi conniuent? Sic enceniatus prius uiolentus inuadit clerum, plebem, et ordinem dominaturus quam ab eis cognoscatur, queratur aut potatur. Sic metropolitanum aggreditur, non ab eo  iudicandus, sed ipsum iudicaturus; neque enim iam requirit aut recipit eius iudicium, sed solum exigit et extorquet seruitium, quod ei solum in oratione et unctione est relictum. Quid enim sibi iam pertinet aut prodest baculum et annulum quos portat, reddere? Nunquid quia a laica persona dati sunt? Sed etiam a laico baptisma datum non est iterandum, sed oratione et unctione a sacerdote si superuiuitur supplendum, sine quibus, nisi forte superuiuatur, regnum celorum indubitanter intratur, cum sine aque lauacro nullus. Unde palam est omne episcopale officium in annulo et baculo eis datum, sine quorum imitatione et auctoritate episcopali nequeunt, cum sine unctione uisibili constet sanctis apostolis hoc attributum in sola preceptione cure pastoralis,  que annulo et baculo uisibiliter monstratur et datur. Rogo ergo cur redditur quod habetur, nisi ut aut denuo res ecclesiastica sub hac specie iussionis uel donationis uendatur, aut in priori uenditione corroboranda a metropolitano suisque suffraganeis subscribatur, at certe ut presumptio laice ordinationis pallietur colore et uelamento quodam discipline clericalis? Quod si nec factum est, nec fit, me hinc aliquis mentitum arguat. Sed quod grauius est, non tantum prioribus temporibus recolitur et predicatur tale quid factum, sed nostris quoque cernitur et scitur usitatum. Nonne seculi principes prius uendiderunt et uendunt ecclesiastica, sub falso nomine inuestitionis; deinde metropolitano, sub tenore consecrationis?



CAPUT uII. De tempore Ottonum et de studio Henrici imperatoris, et de malitia regis Francorum.


Ut enim de prioribus seculis reticeatur adhuc retinet memoria multorum hanc reciprocate uenditionis rabiem, grassatam per Germaniam et Gallias totamque Italiam, a temporibus Ottonum, usque ad auguste et diue memorie imperatorem, Heinricum Chuonradi filium. Hic, in diebus suis, tam a se quam ab ecclesiasticis, imperii sibi crediti personis tantum sacrilegium remouit aliquantulum, quamuis instaret multum, et cuperet remouere totum. In quo cordis sui optimo desiderio immatura morte preuentus, ad uite eterne regnum, ut creditur, uel pro hac sola intentione, uelut pro oculi sui simplicitate, est  translatus, cum ex multis quoque aliis bonis exstiterit laudatus. Cuius synchronus et equiuocus, occidentalis Francie perditor, et Dei tyrannus, e contrario, sicut filius perditionis et Antichristus, Christo aduersatur, cuius gratiam impugnat et expugnare non cessat in cunctis sue ditionis partibus. Quo suo merito, draconis cuius sequax est, cauda putatur, que innumerabiles et preclaras stellas celi, Ecclesie scilicet Francorum traxerit et trahat, miseritque et mittat in terram tenebrosam et opertam mortis caligine. Quem Spiritus sanctus, in quem sine intermissione plus quam Simon Magus peccat, aut cito compunctum corrigat, aut cito a se interfectum de medio tollat, ne tot blasphemias et iniurias ad sue  damnationis cumulum et sancte Christianitatis exterminium diutius ipsi Spiritui sancto inferat. Quem Deus propter peccata populi regnare permisit, ut per eum funditus trahantur ad sortem diaboli, qui nomine tenus censebatur esse Christi. Cui sic perditus ille perditor palam et obstinate usque nunc, uelut alter Iulianus, repugnat, ut quamuis multoties ab reuerende memorie pontificibus apostolice sedis, domno Leone et uictore, super tanta apostasia admonitus et correptus, peior in dies fiat, finemquo suis prauitatibus rebellis Deo et sacerdotibus eius ponere contemnat; noxius quoque terre, quam, ceu sterilis arbor, occupat, cuius nequitie imitatores siue compares et consortes cum hac profana pecucunia presumunt adire et frequentare limina Simonis  Petri credentes illi posse placere iam pecunias contra suam sententiam acquisitas, exemplo Simonis Magi; nec timent cum illo ab ipso Principe apostolorum sibi quoque dici: »Pecunia tua tecum sit in perditionem .« Quorum iam pecunia, quantacunque sit, immunda fit, quandocunque Simoniaca pecunia accedens illam contingit. Sed ad propositum redeatur.



CAPUT uIII. De quadripertita uenditione apud Latinos, et de Magni Constantini deuotione erga clericos.

Distrahitur ergo passim et sparsim res ecclesiastica prius a principibus et eorum familiaribus, deinde a metropolitanis et eorum familiaribus. Neutra quippe uenditio fit sine mediatoribus.  Quanto tolerabilius uenderetur, si saltem exemplo orientalis et transmarine Ecclesie, a metropolitanis tantum eorumque familiaribus uenderetur, quia bis tantum, et non quater uenderetur. Quamuis enim multimodis erroribus Ecclesie Constantinopolitani imperii uexentur, ab hoc tamen immunes per omnia noscuntur. Denique, sicut auditu et uisu comprobaui, et insuper ab ore orthodoxe memorie imperatoris, Constantini Monomachi in ipsa regia urbe pro apostolice sedis responsis positus agnoui; nec ipse imperator, nec laicorum quilibet ullam dispositionem ecclesiarum aut ecclesiasticarum ordinationum seu facultatum aliquando sibi presumit; sed cuncta simul postquam semel relicta sunt, relinquuntur disponenda metropolitanis et ecclesiasticis  personis, a tempore maximi et primi Constantini qui super his memorabilem et omnibus catholicis reuerendam sententiam protulit. Presidens namque sancte synodo, que apud Niceam congregata est, cum querelam quorumdam conspiceret coram se delatam, ait: »uos a nemine iudicari potestis, quia solius Dei iudicio reseruamini. Dii etenim uocati estis, idcirco non potestis ab hominibus diiudicari. Ite, et inter uos causas uestras disponite, quia dignum non est ut nos iudicemus deos.« Unde ipsa sancta synodus sic promulgauit. »Antiqui moris est, ut urbis Rome episcopus habeat principatum, et suburbica loca et omnem prouinciam sua sollicitudine gubernet. Qui uero apud  Egyptum sunt Alexandrie episcopus omnium habeat sollicitudinem. Similiter autem et circa Antiochiam et in ceteris prouinciis priuilegia propria reseruentur metropolitanis Ecclesiis.« Porro quod decretis Romanorum pontificum insertum de rebus et negotiis ecclesiasticis reperitur, hic quoque inserendum arbitramur. Quod tale est. Nemo qui Scripturas diuinas legit ignorat quod, in principio nascentis Ecclesie, discipulis in unum congregatis cum multitudine credentium, in quibus erat cor unum et anima una , quique uendentes predia et possessiones suas afferebant, et diuidebatur singulis, prout cuique opus erat . Futuram namque Ecclesiam in gentibus apostoli preuidebant, maximeque, quia Dominus illis predixerat:  »Euntes in mundum uniuersum, predicate Euangelium «: uel quia expellendi erant a Iudea, nouerant se et in gentibus dispergendos, Ecclesiamque congregandam ex rudi populo idcirco predia in Iudea minime sunt adepti, sed pretia tantummodo ad fouendos egentes.

At uero, cum inter turbines et aduersa mundi succresceret Ecclesia, adeo usque peruenit ut non solum gentes, sed etiam Romani principes, qui pene totius orbis monarchiam tenebant, ad fidem Christi et baptismi sacramenta concurrerent. E quibus uir religiosissimus, Constantinus primus, fidem ueritatis patenter adeptus, licentiam dedit per uniuersum orbem sub suo degentes imperio non solum fieri Christianos, sed etiam fabricandi ecclesias, et  predia tribuenda constituit. Denique, idem prefatus princeps donaria immensa et fabricam templi prime sedis beati Petri, principis apostolorum instituit; adeo ut sedem imperialem quam Romani principes presiderant relinqueret, et beato Petro suisque presulibus profuturam concederet. Ab illo etenim tempore et deinceps uiri religiosi non solum possessiones et predia que possederant, sed etiam seipsos Domino consecrarunt, edificantes basilicas in suis fundis in honore sanctorum martyrum per ciuitates ac monasteria, in quibus cetus Domino seruientium conueniret. Denique, reges et presides ac magistratus non solum hanc licentiam attribuerunt, sed etiam ipsi propria largiti sunt per uniuersa regna terrarum, unde alerentur egentes  qui nil in mundo possidebant, ecclesieque fabricarentur atque restaurarentur, Deoque et Ecclesie eius rite tamulantium seruorumque illius supplementa absque necessitate tribuerentur ut, hec accipientes, secundum monita Apostoli, possent orationes, postulationes, obsecrationes, gratiarum actiones fieri pro omnibus hominibus, pro regibus et qui in sublimitate sunt, ut quietam et tranquillam uitam habeant; et hoc bonum et acceptum esse coram Deo , idem Magister gentium protestatur, et cui sollicitudo omnium Ecclesiarum incumbebat , quique episcopos regere per Spiritum sanctum constituit Ecclesiam Dei , quibus ait: »Pascite qui est in  uobis gregem Dei, prouidentes non coacte, sed sponte secundum Deum, neque turpis lucri gratia, sed uoluntarie . Nemo militans Deo implicat se negotiis secularibus .«

Que enim sunt negotia secularia, sancti canones manifestant et inhibent sic: »Dum perspicuum sit quod quidam, qui in clero uidentur electi propter lucra turpia, conductores alienarum possessionum fiant et secularia negotia sub cura sua suscipiant, Dei quidem ministerium paruipendentes secularium uero domos discurrentes et, propter auaritiam, patrimoniorum sollicitudinem sumentes, decreuit supradicta synodus nullum deinceps clericum aut possessiones conducere, aut negotiis secularibus se miscere, preter pupillorum et orphanorum ac uiduarum,  aut si forte episcopus ciuitatis ecclesiasticarum rerum sollicitudinem habere precipiat. Ubi liquido patet quia alia sunt negotia secularia, alia ecclesiastica.« Nonne Moyses in seculo erat, cum crebro in tabernaculo intraret et exiret, qui intus in contemplationem raptus, foris infirmantium negotiis urgebatur; intus Dei arcana considerans, foris carnalium onera portabat . Cuius typum in Ecclesia sacerdotes agere debent, ut, dum foras exeunt ad exercenda negotia pro necessitatibus subditorum, intus ad se redeant per contemplationem mandatorum. Sicut Paulus qui celestibus secretis inseritur, et tamen per condescensionis uiscera carnalium cubile scrutatur. Sicut Iacob ascendentes et descendentes angelos uidit  quia uidelicet rectores Ecclesie non solum Deum contemplando appetunt, sed deorsum quoque ad membra illius miserando descendunt. Et dum sacerdotes horum facta imitantur, et se custodiunt et subditorum onera portant. Et uidentur tales esse quales idem egregius Paulus precipit, ut qui utuntur hoc mundo, tanquam non utantur, et qui gaudent, tanquam non gaudentes, et qui emunt tanquam non possidentes .



CAPUT IX De differentia clericorum et laicorum, et de studio beati Gregorii in talibus.

Ex quibus pariter edocemur, quod sicut clerici secularia negotia, sic et laici ecclesiastica presumere prohibentur. Et sicut clerici a laicis, sic laici  remouentur a clericis, tam ex licentia mutue accusationis quam et testificationis. Et quemadmodum clerici a laicis habitu et professione, sic discreti debent esse actu et conuersatione ut neuter eorum officium alterius aut hereditariam sortem sibi preripiat; sed uterque terminos a sanctis Patribus et orthodoxis principibus positos attendat. Nam sicut clerici a laicis etiam intra parietes basilicarum locis et officiis sic et extra separari et cognosci debent negotiis. Ideo laici sua tantum, id est secularia; clerici autem sua tantum, id est ecclesiastica negotia, disponant et prouideant. Habent inde utrique sibi regulas prefixas tam a sancto papa et martyre Stephano, ceterisque pontificibus sanctorumque Patrum conciliis, quam et a principibus catholicis.  Quod satis in beati Gregorii Gestis ostenditur, ubi sic legitur: Nemo laicorum quodlibet sacri palatii Lateranensis ministerium, uel ecclesiasticum patrimonium procurabit; sed omnia ecclesiastici iuris munia ecclesiastici nichilominus uiri subibant; nimirum laicis ad armorum solam militiam uel agrorum curam continuam deputatis. Ob hoc se nonnulli procerum sub ostentu religionis primo tonsurare ceperunt. Quorum tergiuersationi Mauricius imperator prudenter occurrens, data per Longinum Stratorem lege precepit ut quisquis fuisset administrationibus implicatus, ei ad ecclesiasticum uenire officium non liceret. Quam legem Gregorius super hoc ualde laudauit, dicens: »Qui secularem  habitum deferens ad ecclesiastica officia uenire festinat, non relinquere cupit seculum, sed mutare.« Hic quoque beatus pontifex nichilominus per diuersas prouincias, pro custodia sacre religionis rebusque pauperum strenue gubernandis, ecclesie sue uiros industrios rectores patrimoniorum asciuit; in quibus Cyprianum Diaconum patrimonii Siculi; Pantaleonem notarium Syracusani, et ceteros qui ibidem nominantur usque ad Candidum presbyterum, Gallicani.

Unde etiam Ianuario Calaritano inter cetera scribit, dicens: »Indicatum nobis est quod laicis quibusdam curam uestri patrimonii commisistis. Quod de cetero cauendum a fraternitate uestra est ne secularibus uiris, atque non sub regula  uestra degentibus, cuiuslibet res Ecclesie committantur, sed probatis de uestro officio clericis, in quibus si quid reperiri poterit prauitatis, ut in subditis emendare quod illicitum gestum fuerit ualeatis. Quos uidelicet apud uos habitus sui officium magis conueniet quam excuset.« Qui etiam, de sacerdotibus Mauricis imperatori scribens, inter cetera sic ait: »Sacerdotibus autem, non ex terrena potestate dominus noster citius indignetur; sed excellenti consideratione, propter eum cuius serui sunt, eis ita dominetur ut etiam debitam reuerentiam impendat. Nam in diuinis eloquiis sacerdotes aliquando dii, aliquando angeli uocantur, etc., usque ad lapideis seruiebant.« Nihilominus ex aliis ipsius pontificis dictis ostenditur, quod eius iudicio et consensu  ordinationes episcoporum celebrabantur; quod ex duobus incunctanter apparet, pro quibus sic populo et clero scribens, iubet: »Quanto apostolica sedes, Deo auctore, cunctis prelata constat Ecclesiis, tanto inter multiplices curas et illa nos ualde sollicitat, ubi ad consecrandum antistitem nostrum exspectatur arbitrium. Defuncto igitur Laurentio, Ecclesie Mediolanensis episcopo, etc., usque non minuat.« Sed cum post annos aliquot Constantius, functo insigniter pontificio, in Domino dormisset, clerus et plebs Mediolanensis, Deusdedit diaconem eligentes, ab Agilulfo rege terrerentur quatenus illum eligerent quem Langobardorum barbarus uoluisset; at illi, decretum suum Gregorio dirigentes,  concilium petunt quibus ipse inter cetera sic rescripsit: »Illud quod uobis ab Agilulfo indicatis scriptum dilectionem uestram non moueat, etc., usque ordinatus.« Et post pauca: »Ut igitur in ordinando, etc., usque consecrari.«



CAPUT X. Quanto liberior sit Grecorum Ecclesia quam Latinorum a potestate laicorum.

Igitur, ut predictum est, hec sanctorum Patrum et religiosorum principum statuta de personis et rebus ecclesiasticis inuiolabiliter hactenus in transmarino imperio obseruantur, et solis metropolitanis uel episcopis ceteris disponende relinquuntur. Unde quelibet Ecclesie administratio solo eorum disponitur arbitrio, siue gratis siue non gratis uelint eam  committere cuilibet clerico; nec, nis a metropolitanis aut episcopis eorumque familiaribus, uendi solet aliquando. Quod, quamuis ex sola uenditione sit hereticum et nimium detestabile, est tamen Ecclesiis Dei illis magis tolerabile quam nostris que, ut superius ostenditur, iugiter uenduntur quater. Neque enim arrogantia et auaritia principum nostri seculi et imperii patitur terminis prefixis cerceri, sed, transgressis diuinis et humanis legibus, que inter arma silent, etiamsi ecclesiastica, omnia sibi presumentes possident, ut in eis degere aut ex eis uiuere sine ullorum datione aut uenditione contingat clericorum neminem. Quo fit ut, qui liberiores omnibus esse deberent hominibus, ut puta quorum pars hereditas est ipse Deus, quique  uicissim sunt sors Dei, existant contemptibiliores omnibus. Nam quamlibet uilis laicorum seruus aut mercenarius, nulli, preter cum cuius est, famulari cogitur, eique soli subiacet, tum suis rebus, ab aliis liberrimus. Sic cuiuscunque laici mediocris aut diuitis possessio eius tantum cuius est subiacet domino, nec inuaditur, nec uenditur a principum aliquo. Soli sunt clerici, sola est Ecclesia, quibus omnium incurrit calumnia, uiolentia, potentia, et rapina, in tantum, ut si quid forte ecclesiis Dei laici contulerint pro animarum suarum redemptione, mox fiat calumniosum et uenale, quod prius ab ipsis donatoribus possidebatur pacifice. Et a quibus maxime uindicantur et uenduntur, nisi ab eis qui se ecclesiarum Dei aduocatos uel defensores profitentur?  Ab ipsis scilicet imperatoribus, ab ipsis principibus eorumque satellitibus. Ipsi sub nomine et obtentu defensionis presumunt sibi, alienant, uel uendunt non solum ecclesias, sed et quidquid est earum iuris, tam in rebus et personis quam et in officiis. Unde uel correpti animaduertant quantominus Deum reuereantur quam sub eorum potestate constitutos cuiuscunque conditionis homines, quorum uerentur et cauent inuadere possessiones. Arbitrantur cedendum hominibus sub se, cum non reputent cedendum Deo supra se. uerentur et erubescunt homines, quibus terrenum uel ciuile ius conseruant, cum nec reuereantur, nec erubescant Deum, cui nec terrenum ius, nec celeste fas reseruant.  Et cum non dubitent se sacrilegos prebere Deo, cuius hereditatem sibi uindicant, religiosi et catholici principes ab hominibus dici et habere affectant, cum uere sint inimici Dei, aduersus quem unanimiter conspirant, ut hereditate sanctuarium eius possideant. Unde, iuxta quod Psalmista imprecando prophetat, ponendi sunt sicut Horeb, et Zob, et Zebee et Salmana qui utique alienigenarum principes et Isrelitarum hostes erant . Quorum malitiam nostri temporis principes secuti uideant quo sint perducti. Denique, ut ex precedentibus beati Gregorii dictis euidenter apparet, ad hoc eos iam perduxit ambitio perfidi Simonis, ut intolerabilior nunc eorum principatus incumbat catholicis Ecclesiis quam Langobardorum  quondam tyrannidis. Neque enim Langobardi, quamuis tunc barbari et Ariani, sed nec eorum rex Agilulfus, quamuis Romane libertati et dignitati nimium infensus, resistere Romano pontifici tentauerunt, quin Mediolanensis Ecclesie metropolitanum, iuxta sue apostolice sedis antiqua et canonica priuilegia, substituisset. Nec preiudicauit consensus regis et eius gentis desiderium, nec extorsit apostolico presuli suum super metropolitanorum electione iudicium, licet potentia armorum et crudelitate barbariei sue depopularentur, et perterrefacerent omne Italicum solum, et, quod adhuc maius est, Ariana uesania omnem persequerentur catholicum. Quod sane priuilegium non solum in Italia, tunc a barbaris et Arianis peruasa retinuit, uerum et in  Germania totisque Galliis, sicut clare predicatur in eius gestis et dictis.



CAPUT XI. Qualiter et per quos ecclesie suis priuilegiis priuate sunt.

Et hec canonica auctoritas solida et specialis reseruata est Romanis pontificibus in omnibus metropolitanis; metropolitanis quoque omnibus in eorum suffraganeis, sicut in Gestis B. Bonifacii Maguntini archiepiscopi reperiet quisquis quesierit. Nec ipse tunc Pippinus rex, nec filius eius primus Francorum imperator magnus Carolus hunc canonem infringere fuit aggressus, sed nec pronepotum seu heredum regni et imperii eorum ullus usque ad Ottonum tempus,  Ipsis enim ad imperium adolescentibus et proficientibus, Romanorum pontificum decrescere et deficere cepit uirtus adeo ut, pre ignauia et insipientia eorum, atque pro arrogantia neophytorum principum, omne ecclesiasticum officium et ius paulatim subriperetur et extorqueretur eorum manibus, uix inane pristine dignitatis nomen, non autem ipsam suam dignitatem, retinere laborantibus. Sic debilitato et abiecto capite clericalis ordinis, omne mox corpus sibi, pro libito suo substernendum, impune usurpauit potestas secularis; que, primo quidem, non preripuit cuncta ecclesiastica simul et statim, sed, ceterarum nequitiarum more, seperatim et pedetentim. Nam primo ambitiosis ecclesiasticarum  dignitatum uel possessionum cupidis fauebat prece, dein minis, deinceps uerbis concessiuis; in quibus omnibus cernens contradictorem sibi neminem, nec qui moueret pennam, uel aperiret os et ganniret, ad maiora progreditur; et iam, sub nomine inuestiture, dare primo tabellas, uel qualescunque porrigere uirgulas dein baculos laicis, tandemque ecclesiasticis. Quod maximum nefas sic iam inoleuit, ut id solum canonicum credatur, nec que sit ecclesiastica regula sciatur aut attendatur. Et quidem memini me uidisse a secularibus principibus aliquos pastoralibus baculis et annulis inuestiri de episcopatibus et abbatiis, metropolitanosque eorum et primates, quamuis presentes essent, nec inde requisites, nec aliquid contra hiscere ausos. Quibus  sub tanto adulterio uxorum et nece filiorum deprehensis, sue negligentie et preuaricationis merito accidit illud maledictum Mosaicum, dicens: »Uxorem accipies, et alius coram te dormiet cum ea .« Quo, ut beatus Hieronymus, in Commentario Zacarie prophete, attestatur, nichil crudelius, nichil miserius inueniri potest ut, timore mortis proprie, nec salutem filiorum, nec uxorum pudicitiam defendere uiri audeant.

Hoc ipsum et Amos propheta, ad Amasiam impium sacerdotem comminans, loquitur: »Uxor tua in ciuitate fornicabitur, et filii tui et filie in gladio cadent et humus tua funiculo metietur .« Incunctanter enim sacerdotis uxor ab aliis uiolatur, quandocunque Ecclesia a laicis, quibus  non pertinet, administratur uel ordinatur. Cuius etiam humus funiculo metietur, ubi ecclesiastica possessio a sorte Dominici sacerdotii alienatur, et ad laicorum sortem et dominium reuocatur. Qui si defensores Ecclesie, et non predones uel inuasores essent, procul dubio pro qualicunque culpa seu negligentia sacerdotum ea defendere non negligerent, nec ius illius sibi uindicarent. Factum enim persone, ut beatus Gregorius docet, non est conuertendum in damnum Ecclesie; sed sic est castiganda persona ut per omnia indemnis conseruetur facultas ecclesiastica. Habet enim Ecclesia suas leges, suos iudices, quibus cum consilio religiosorum et sapientum aut corripiantur, aut corrigantur culpe prepositorum et ministrorum eius. Quas si ecclesiastici  dissimulant aut minime curant, demum seculares principes et fideles laici, pro defensione et recuperatione, quam matri sue Ecclesie debent, necesse est insistant, eosque opportune importune conueniant et moneant, ne destructoribus ecclesiarum Dei et indisciplinatis tacendo et dissimulando faueant, sed secum ad reformandos eis suos canones exsurgant. Quod si nec monitis resistere prauis curauerint, faciat laica potestas tandem quod libere et dilecte matris degeneres filii, cuius si pudicitiam cognouerint ab adulteris captiuari; nec mora, accinguntur uindicaturi, etiamsi pater eorum admonitus negligat tam intolerabile sibi malum ultum iri. Cauentes enim maculam suo generi infamiamque  non modicam suo nomini, etiam patre cessante, non cessant boni filii matris sue iniurias ulcisci. Qui si eam, adulteris ereptam, suo legitimo matrimonio non restituerent, sed sue libidini maternam pudicitiam prostituerent; nonne peiores et detestabiliores quibuslibet adulteris essent? Nonne tolerabilius fuerat ab aliis non defendisse, quam defensam sic sibi usurpare et addicere? Rogo considerent hoc Christiana pietate principes Christiani et laici, et tandem cognoscant quanto flagitiores sint, si spiritualem matrem suam sic defendant, ne patri suo restituant, sed sibi ipsis tantum prostituant. Et cui patri? Illi nimirum cui nullus carnalis pater, ne dicam preferendus, sed nec quidem est equiparandus, iuxta quod dicitur. »Qui amat patrem aut  matrem plus quam me, non est me dignus ,« quoniam, etiamsi in uia spirituali patres contrarios habemus, odisse et fugere debemus.



CAPUT XII. De presumptione feminarum et dignitate sacratarum rerum.

uerum cur hec tantum de uiris laicis conquerimur, cum ipse quoque laice femine, quibus nec loqui in Ecclesia permittitur , nec dominari in uirum , non solum laicis res ecclesiasticas dispensandas committunt, sed insuper pastoralibus baculis et annulis de episcopatibus et abbatiis clericos inuestiant, quos eis aut fauor aut obsequium seculare, seu pretium temporale, conciliat et commendat. Principantur et ipse  nichilominus omni ecclesiasticorum concilio et iudicio, dum, ad nutum illarum etiam absentum, alii preponuntur, alii deponuntur, alii, quamuis culpabiles, aut pretermittuntur, aut defenduntur. Sic hac peruersissima abusione, iuxta quod impius Porphyrius calumniatur, senatus noster sunt femine a quibus insuper dantur sacerdotalia insignia, nec licet ecclesiasticos, nisi de earum dono, sua sibi assumere, que nec dicam femine, sed nec masculorum quispiam, nisi clericus, debet contingere, beato Stephano papa martyre sic denuntiante: »uestimenta ecclesiastica, quibus Deo ministratur, et sacrata debent esse et honesta, quibus in aliis usibus nemo debet frui quam in ecclesiasticis et Deo dignis officiis, que nec ab aliis debent contingi  aut ferri, nisi a sacratis Deo hominibus, ne ultio, que Balthazar percussit, super hec transgredientibus et talia presumentibus ueniat diuina, et corruere eos faciat ad ima.« Ex quo tanti pontificis decreto, necesse est caueant laici et laice ecclesiastica uestimenta suo contactu temerare, et a minoribus prohibita maiora sibi presumere. Quibus enim non conceditur clauiculam ostiarii qua serat et reserat ualuas templi sancti, uel funiculum tintinnabuli quo significat certas horas operis Dei, multo minus conceditur contingere baculum et annulum episcopi, quibus principaliter insignitus, non solos ostiarios, sed reliquos ordines ecclesiasticos, ipsumque templum cum omni sua supellectili, altare quoque cum  omnibus suis utensilibus Deo omnipotenti consecrat. Pari modo quibus non licet contingere cingulum aut mappulam subdiaconi, hostias ad altare laturi, multo minus licet annulum episcopi quo insignitur, dum assistit altari, et sanctificat immolatque Agnum Dei, uel dum consecrat chrisma Spiritus sancti, seu dum benedicit populum Dei. Nec mirum si tantopere ueritatem Christi in Nouo Testamento reuereamur, cum eius umbram in ueteri decreuerit Dominus sic reuerendam et honorandam, ut in libro Numeri inde per Moysen dicat: »Erunt sub custodia Leuitarum tabule tabernaculi, et uectes, et columne, et bases earum, et omnia que ad cultum pertinent huiuscemodi; columneque atrii cum basibus suis per circuitum et paxilli cum funibus. Castrametabuntur  ante tabernaculum federis, id est ad orientalem plagam Moyses et Aaron cum filiis suis, habentes custodiam sanctuarii in medio filiorum Isrel. Quisquis alienus accesserit morietur .« Deinde uasa altaris in quanta uoluerit Dominus reuerentia haberi, post aliqua ibidem ostendit dicens: »Ignium receptacula, fuscinulas ac tridentes, uncinos et batilla, cunctaque uasa altaris operient simul uelamine ianthinarum pellium, et inducent uectes. Cumque inuoluerint Aaron et filii eius sanctuarium et omnia uasa eius in commotione castrorum, tunc intrabunt filii Caath ut portent inuoluta, et non tangant uasa sanctuarii, ne moriantur .«

Quorum periculum denuo cauendum denuntians,  ait Moysi et Aaron: »Nolite perdere populum Caath de medio Leuitarum; sed hoc facite eis, ut uiuant et non moriantur, si tetigerint sancta sanctorum. Aaron et filii eius intrabunt, ipsique disponent opera singulorum, et diuident quid portare quis debeat. Alii nulla curiositate uideant que sint in sanctuario, priusquam inuoluantur, alioquin morientur .« Quod longo post tempore Oza Leuites incurrit, ubi arcam Domini inclinatam sustentare tentauit, quam solis sacerdotibus contingere licuit. Ex quibus perpendant quid mereantur qui sola temeritate tractant et ferunt uestes et uasa ecclesiastici ministerii, si occiduntur celitus qui, sola curiositate ducti, hec tantum uiderint, aut  subita necessitate permoti sustentare tentauerint. Et certe Leuite et consecrati erant quos tanta animaduersio cohibebat; quanta putamus seueritate laicos ab his deterrebat? Sed ne forsan autumet quis hec tantum populo sub lege custodienda, et non nobis sub gratia, Apostolum dicentem audiat: »Quecunque scripta sunt ad nostram doctrinam scripta sunt ;« nec non beatum papam Stephanum, consimilia his superius decernentem; Dominum nostrum quoque in Euangelio, maioris iustitie perfectionem suis inculcantem, quibus sic premisit: »Nisi abundauerit iustitia uestra plusquam Scribarum et Phariseorum, non intrabitis in regnum celorum .« Et reuera lex nec iram nec subsannationem, nec uerbi conuicium  in fratrem morte punit, nisi solum actuale homicidium; sed [Euangelium] eius quoque fomitem et seminarium, iram scilicet manifestumque conuicium, et tanto grauiori morte quanto melior exstat anima corpore; cuius morte, quam solam sentiebant illi, uelut serui, perterriti ab excessibus reprimebantur, cum nos uelut liberi, sola caritate eterni Patris iustitiam operari debeamus. Qua, si ut puta disciplinam eius abiicimus indisciplinatoque illius uoluntati resistimus, non solum exheredabimur, sed insuper morte anime perpetuo plectemur; quam nobis imminere credentes uitare contempsimus. Et tamen in hoc quoque ab illis distamus, quia nobis, tanquam liberis, copia satisfactionis reseruatur; illis autem, tanquam seruis, nec mora, uindicta  temporalis mortis adhibebatur que procul dubio umbra perpetue habebatur. Itaque, ut ait Apostolus, in libertatem uocati , ne abutamur libertate, nec tardemus reuerti ad Patrem nostrum, nec desperando, aut nimium sperando differamus de die in diem, quia, sicut qui desperat, sic et maledictus est qui in spe peccat.



CAPUT XIII. De dignitate sacerdotii ueteris legis, et presumptione et pena regum Iude et Isrel.

Nihilominus et perpendant quia, quamuis duodecim tribus Isrel totidem tunc haberent principes, in quibus et Nahasson, de tribu Iuda, cui non erat auferendum sceptrum et dux de femore eius usque ad Regem regum, Christum , nullus  tamen illorum, nisi solus Moyses, presumpsit ex contribulibus suis ordinare pontificem, sacerdotes et Leuitas, cunctasque illius temporis instituere et disponere ceremonias. Siquidem ipse, uice summi pontificis et maximi primatis, Aaron fratrem suum, et filios eius, inferioris gradus sacerdotes infulis sacerdotalibus induit, consecrauit et inunxit. Ipse quoque tabernaculum utrumque erexit, et cum omnibus utensilibus suis, altaribusque et uasis inungendo, et aqua cum hyssopo aspergendo dedicauit, qua etiam populum aspersum sanctificauit: »Lecto enim, ut ait Apostolus ad Hebreos, omni mandato legis a Moyse uniuerso populo, accipiens sanguinem uitulorum et hircorum cum aqua et lana coccinea et hyssopo, ipsum quoque librum et omnem  populum aspersit, dicens: Hic sanguis testamenti quod mandauit ad uos Deus. Etiam tabernaculum et omnia uasa ministerii sanguine similiter aspersit: Et omnia pene in sanguine mundantur, secundum legem, et sine sanguinis fusione non fit remissio . Hic deinde mortuo Aaron fratre suo, filium eius Eleazarum uestibus patris induit in monte, ut pontificatu fungeretur illius uice .« Nunquid alicubi reperitur principes aut populos aliarum tribuum designasse, aut instituisse pontifices, ac reliquos ministros tabernaculi uel templum Domini, seu presumpsisse quidquam sortis ac iuris eorum? Ipsi enim, per se et inter se, suas ordinationes et causas,  prout eis uidebatur, agebant; et tota tribus Leuitica suis tantum pontificibus disponenda subiacebat, nemine principum aut plebis contradicente, sed potius cunctis ad preceptum et nutum eorum pendentibus, tam ex oblationibus quam ex obseruationibus reliquis. Quos quicunque non audiret, de medio populi sui interiret. Et hoc legitimum Leuitice tribui a ceteris inuiolabiliter constat redditum usque ad pessimum regem Ieroboam, qui suo schismate regnum et sacerdotium bipertitus est, instituens alia altaria aliosque sacerdotes idolis, quorum utique sacerdotes fiebant, non Mosaice, sed Simoniace. Nam quicunque, ut historia testatur, uolebat, implebat manum suam, et fiebat sacerdos eorum qui non sunt dii. Porro Iudas et Beniamin, cum aliqua  parte Leuitice tribus, retinuerunt sue sorti aliquandiu sacerdotium, quamuis exorbitando interdum; unde et templum et altare nonnunquam aliquorum sacerdotum et regum malitia profanabat, nonnunquam successorum eorum deuotio expiabat. In cuius regni primitiua unione et postrema schismate concordia catholicorum discordiaque hereticorum prefigurabatur quam maxime, et paucitas catholicorum in Iudeis Ierosolymitanis, pluralitas uero hereticorum in Isrelitis Bethauenitis.

In quibus pariter etiam considerandum est quia qui non nisi falsum sacerdotium sibi retinuerunt cum ipsa lege Mosaica quam frustra legebant, atque cum psalmis Dauidicis quos demoniis et non Deo decantabant, prius irreuocabilem et perpetuam captiuitatem  incurrerunt; illi autem qui diuinitus institutum sacerdotium sibi retinuerunt, licet cadendo et resurgendo, non nisi septuagenariam, et hanc longo post illos tempore; ex qua tanquam meliorati et renouati, cum lege et psalmis, cum sacerdotibus suis et prophetis, cum ipsis quoque sacris uasis, plurimisque ethnicorum principum donariis sunt reuersi, templum et sanctam ciuitatem restructuri. Et quidem illis, tanquam uxori pertinaciter meretricanti, dedit Dominus semel libellum repudii, ut iam libidines suas expleat sine aliquo respectu maritalis zeli; istis autem, tanquam filiis lasciuis et dissolutis, ut resipiscerent, paterna flagella adhibuit, iuxta quod per Zacariam dicit: »Zelatus sum Sion zelo magno, et indignatione magna zelatus  sum eam. Hec dicit Dominus exercituum. Reuersus sum ad Sion et habitabo in medio Ierusalem, et uocabitur Ierusalem Ciuitas ueritatis, Mons Domini exercituum, Mons sanctificatus .« Quod cum ex multis aliis, tunc ex hoc uno patenter colligi potest, quia quamuis Ieroboam sacerdotium decem tribuum, quibus preesset, sibi presumpserit, super altare Bethel stando et thura iaciendo , nulla tamen uisibili plaga percussus euasit.

Porro Ozias, rex Iuda, cum id, quanquam zelo Dei indiscrete feruens, attentaret, lepra percussus est, etiam priusquam ad altare incensi cum thuribulo, quod solum iam arripuerat, accederet . »Qui, ut beatus Hieronymus, iuxta Historiam, asserit, fuit uir iustus, et fecit rectum in conspectu Domini, edificans templum, aqueductum fabricans, offerens uasa, et pro hoc merito aduersarios superans, quod maximum pietatis indicium est; habens multos in suo imperio prophetas. Hic, quandiu uixit Zacarias sacerdos, cognomento Intelligens, placuit Deo, et cum omni ueneratione delubrum eius ingressus est. Postquam uero Zacarias obiit, uolens per semetipsum offerre donaria, sacerdotalem ordinem, non tam pie quam audacter, inuasit, et reclamantibus Leuitis et ceteris sacerdotibus: Nonne tu es, Ozias, rex, et non sacerdos? Audire noluit, statimque lepra percussus in fronte est. Quam corporis partem sacerdos auri lamina  protegebat Ob eam rem terre motum in templo Dei exortum constat, cuius etiam Zacarias propheta et titulus Amos meminit. Fuit ergo leprosus usque ad diem mortis sue, et habitauit in domo separata seorsum, filio suo regnum obtinente. Quo utique leproso uiuente, et quantum in re est sacerdotium dissipante, Isaias uisionem Dei uidere non potuit. Quandiu ille regnum tenuit in Iudea, propheta oculos non leuauit ad celum, non ei sunt reserata celestia, non apparuit ei Dominus Sabaoth, nec in ministerio fidei ter sanctum nomen auditum est. Quando uero ille mortuus est, uniuersa hec aperto sese lumine prodiderunt.« Et post pauca: »Donec Ozias uiuit, non intelligis, Isaia, te miserum non compungeris, non moueris; sed quando ille  mortuus est, tunc animaduertis immunda te habere labia, tunc indignum te esse cognoscis uisione Dei. Isaias iustus ut tantum in sermone peccauerat; ideo sola labia habebat immunda, quantum, ego arbitror, quia Oziam in templum irruentem non corripuerat, nec iuxta Elie exemplum libera uoce impium designauerat.«



CAPUT XIu. De presumptione Saulis et pena.

Saul quoque, ut legitur, erat uir electus ac bonus, et non erat de filiis Isrel melior , et paruulus in oculis suis: nonne pro usurpato sibi sacerdotio reprobatus, regnum quod ei Dominus preparabat, in sempiternum perdidit, atque semetipsum interfecit? Quod tamen quanta necessitate  usurpauerit, istic, iuxta Historiam, nos meminisse non piguit: »Philistini, inquit, congregati sunt ad preliandum contra Isrel triginta millia curruum et sex millia equitum, et reliquum uulgus sicut arena que est in littore maris plurima. Et ascendentes castrametati sunt in Machmas ad orientem Bethauen. Quod cum uidissent uiri Isrel se in arcto sitos, , absconderunt se in speluncis et in abditis, in petris quoque«  etc., usque »et non uidit Samuel ultra Saul usque ad diem mortis sue .« In qua tam districta Diuinitatis in utrumque regem sententia animaduertant Christiani principes nec deuotionem, nec necessitatem fuisse excusatam, quin uterque  diuinitus ob sacerdotium sibi presumptum puniretur. Et Ozias quidem corporis sui salutem et munditiam atque regnum amittit; Saul uero spiritui nequam traditur, Spiritum sanctum perdidit, et regnum mortemque anime et corporis, et a semetipso interfectus, totiusque domus sue inuenit interitum. Et certe neuter presumpsit sibi aut rationale aut stolam sanctam, uel laminam auream, seu quamlibet sacerdotalium uestium, nisi quod prior obtulit holocaustum, alter uero arripuit thuribulum ad thurificandum. Notandum quoque quanto excusabilius et tolerabilius quod necessitas cogit quam quod uoluntas presumit. Nam quamuis Saul, necessitate compellente, holocaustum obtulerit, non tamen Dominum aut prophetam sic exacerbauit ut omnino derelictus  esset ab eis, quia postea in multis eum triumphis Dominus clarificauit, et propheta multoties illum uisitauit, salutauit, et in sermone Domini ad Amalec deletum ire precepit. Ubi autem uoluntate id presumpsit, statim ab eo spiritus Domini bonus recessit, spiritusque Domini malus eum exagitare cepit, nec postea uictoriam habuit, neque Samuelem uidit.



CAPUT Xu. Quanta flagella premant principes cum populis pro presumptione sacerdotalis officii.

Quod necesse est attendant Christiani principes, et sacerdotalis officii quidpiam sibi presumere nunc cessent, ne non tantum simplicem, sed duplicem quoque confusionem sicut diploidem induant. Neque  enim Deus, ultionum Dominus, Deus ultionum fortis et zelotes, tantum nefas inultum pretermittere solet; sed aut in presenti seculo, aut in futuro, aut certe in utroque uindicare. Proinde attendant bella externa, seditiones internas, gentem super gentem, regnum contra regnum, terremotus magnos per loca, terrores de celo et tempestates, pestilentias et fames, que sine intermissione Christianos perturbant, et ante hec omnia iniecisse manus apostolis Dei et ministris, et uel tot flagellis correpti tandem cognoscant, ne forte etiam post flagella mortem perpetuam incurrant. Super hec attendant, quia cum in Francorum terra reges ex genere prodeant, quis regum a centum et amplius annis recolitur a filiis suis uel usque in quartam generationem regnasse?  Siquidem Ottones, pre omnibus ante se regibus sacerdotalis officii presumptores, uix attigere tertiam. Post quos primus Henricus nullam. Quod et in aliis regnis et principatibus contigisse qui disquisierit, inuenire poterit. Et tamen mirabili cecitate arbitrantur huiusmodi principes se obsequium prestare Deo; si ex pecuniis, uel prediis taliter acquisitis constituant nouas ecclesias uel alia pia loca, cum non solum nichil eis prosit, sed plurimum quoque obsit, sicut ex uerbis beati Gregorii superius monstratur satis. Et reuera quid prodest principibus mille ecclesias destruere, et unam construere exemplo principum illorum quos prenominauimus, qui de spoliis multarum ecclesiarum, et presertim  prouinciarum misere Italie, duos episcopatus construxere, ut uel sic humano iudicio approbarentur qui diuino reprobantur; et quasi magnum aliquid fecerint, nomine tenus iuri tradiderint apostolice sedis, cum sibi tamen et successoribus suis omne dominium inde retinuerint? Nimirum siue isti, siue quicunque imitatores eorum, aut fallunt, aut falluntur, si credunt Principi apostolorum contra suam in Simonem magum sententiam tales oblationes uel pecunias iam posse placere, quasi eum penituerit sue prioris sententie. Et cur non perpendunt non esse suum ecclesias Dei facere, sed factas defendere? Ad hoc enim gladium a Christi sacerdotibus accipiunt, ad hoc inunguntur, ut pro Ecclesiarum Dei defensione militent, et ubicunque opus est pugnent,  non ut ecclesias instituant, et uel eas, uel aliquid earum sanctificent aut presumant.

Quod si alicubi edificanda sunt ouilia intellectualibus ouibus, sint pastoribus earum deuoti et strenui adiutores, non ut aliarum lacte et lanis, sed tantum illarum quarum interest, edificentur: »Qui enim, ut Sapiens ait, edificat domum suam impensis alienis, quasi qui colligat lapides suos in hieme . Et certe quanti penditur hoc a Deo, et sane mentis hominibus, si solius eleemosine gratia quilibet diuitem uel mediocrem spoliet, aut occidat quemlibet hominem, ut nudum uestiat, aut moribundum uiuificet? et quanto laudabilior foret, si miseros negligeret, quam ut eis misereretur taliter. Quapropter seculariter potentes, ne potenter tormenta  patiantur , inter alia ecclesiastica sacramenta, caueant annulis et uirgis ecclesiasticis quemlibet insignire, scientes hoc non sui officii, sed sacerdotum esse. Ipsi enim, ut serui domestici, iuxta euangelicam parabolam, iussu patrisfamilias prodigo filio reuertenti proferunt stolam primam, id est catechizant: ipsi eum induunt, id est baptizant; ipsi calceamenta imitationis priorum patrum in pedibus eius, ipsi multo magis annulum predicationis seu ecclesiastice dispensationis dant in manu eius. Quorum enim non est baptizare et predicare, multo minus est annulum dare, quo specialius commendatur predicatio et magisterium rectorum Ecclesie. Quorum est etiam uitulum saginatum adducere et  occidere, sacramenta scilicet corporis et sanguinis Christi familie eius epulature preparare. Quod si principes seculi mercedi animarum suarum in defensione et procuratione ecclesiasticarum personarum et facultatum cupiunt prospicere, per sacerdotes sacerdotales uices, habitacula et sumptus conseruari suffragentur, ubicunque ecclesiasticus status incolumis inuenitur, exemplo sanctissimi regis Dauid, qui ut sacerdotalibus sortibus sacerdotium tunc incolume per congrua et debita officia Domino disponeretur institit, et de hostium Domini manubiis, suique iuris facultatibus ad templum Domino edificandum expensas Salomoni filio prouidit et preparauit, sicut finis libri primi Paralipomenon enucleatius ostendit.



CAPUT XuI De studio sanctorum regum erga diuinum cultum et remuneratione, et uindicta plebium.


Nihilominus ubicunque ecclesiasticus status et diuinus cultus imminutus est, aut annullatus, zelo et modo regis Iosie ad recuperandum et uindicandum accingantur, piaque deuotione sacerdotes eius etiamsi suum negligere officium non timeant, exemplo Ezechie; humiles piis querelis et admonitionibus aggrediantur. Sic enim de illo in altero Paralipomenon libro refertur: »Ezechias anno et mense primo regni sui, aperuit ualuas domus Domini, et instaurauit eas; adduxitque sacerdotes atque Leuitas, et congregauit eos in plateam orientalem, dixitque ad eos: Audite me, Leuite, et sanctificamini. Mundate  domum Domini Dei patrum uestrorum, auferte omnem immunditiam de sanctuario. Peccauerunt patres nostri et fecerunt malum in conspectu Dei nostri, derelinquentes eum. Auerterunt facies suas a tabernaculo Domini, et prebuerunt dorsum. Clauserunt ostia que erant in porticu, et exstinxerunt lucernas, incensumque non adoleuerunt et holocausta non obtulerunt in sanctuario Domino Deo Isrel. Concitatus est itaque furor Domini super Iudam et Isrelem, tradiditque eos in commotionem et in interitum et sibilum, sicut ipsi cernitis oculis uestris. En corruerunt patres nostri gladio, filii nostri, et filie nostre, et coniuges captiue ducte sunt propter hoc scelus. Nunc igitur placet mihi ut ineamus fedus cum Domino Deo Isrel, et auertat a nobis furorem  ire sue. Filii mei, nolite negligere. uos elegit Dominus ut stetis coram eo, et ministretis illi, colatis eum, et cremetis incensum .« Cuius deuotioni non sufficiet solos subditos corrigere, uerum et extraneos admonere, sicut inibi post pauca subditur: »Perrexerunt cursores cum epistolis ex regis imperio et principum eius, et in uniuersum Isrel et Iudam iuxta id quod rex preceperat predicantes: Filii Isrel, reuertimini ad Dominum Deum Abraham, Isaac et Iacob, et reuertetur ad reliquias que effugerunt manum regis Assyriorum. Nolite fieri sicut patres uestri et fratres qui recesserunt a Domino Deo patrum suorum, et tradidit eos in interitum, ut ipsi cernitis. Nolite obdurare ceruices uestras, sicut patres uestri. Tradite manus Domino,  et uenite ad sanctuarium eius, quod sanctificauit in eternum. Seruite Domino Deo patrum uestrorum, et auertetur uobis ira furoris eius; si enim uos reuersi fueritis ad Dominum, fratres uestri et filii habebunt misericordiam coram dominis suis, qui illos duxere captiuos, et reuertentur in terram hanc. Pius enim et clemens est Dominus Deus uester, et non auertet faciem suam a uobis, si reuersi fueritis ad eum .« Et quid plura? Bene et feliciter principari cupientibus efficiunt ad suam suorumque salutem acta et dicta salutaria regis istius, cuius industria sic Deo placuit ut una prece centum octoginta quinque millia hostium suorum interimeret, atque sibi quindecim annos uite  moriturus impetraret, cum uiri sanguinum et dolosi dies suos non dimidient . Denique Dauid in sua pietate et iustitia sibi in semine suo acquisiuit sedem regni in secula. Porro nec Ieroboam nec successorum suorum quisquam, excepto Iehu, ad tertiam generationem pro sua impietate, iniustitiaque peruenit, quin potius mingens ad parietem non est derelictus ex aliquorum posteris.

Attendant hoc principum consiliarii, et laterales, attendant hoc eorum plebes, nec se putent principum suorum presumptionis expertes, sed nouerint super omnia culpe eorum participes, imo auctores. Denique accipiter, licet conetur, sine pennis et plumis non predatur. Unde rectore, qui unus est, derelinquente,  innumera populi multitudo prosternitur et flagellatur sepe, quia nil tale sine fauore seu suffragio eorum potuit efficere. Timentes enim uel amantes hominem magis quam Deum, non solum fauent male facientibus dominis, sed insuper ex malitia eorum audaciam sumunt, et in quos possunt superbiunt et insurgunt. Qui si unanimes praua conantibus obsisterent et reclamarent, sicut nonnunquam pro suis incommodis, seu commodis, uel sicut pro accepta uel sibi promissa ab aliquibus pecunia solent, facillime suos principes et maiores a malo reuocarent. Denique, nisi principibus sacerdotum turba clamoris sui improbitate fauisset, Pilatus Dominum Iesum relaxasset, nec suum uelle ipsi principes ex captione Domini complessent. Sed esto necessitate  imbelles et uile uulgus qualecunque principum uoluntatem sectantur, uel caueant, ne ipsa necessitas fiat eis male agendi uoluntas simul et libertas; quasi si debent ab omnium hominum lesione refrenare, multo magis ab ecclesiasticarum rerum presumptione, recolentes quia si peccauerit uir in uirum, placari ei potest Deus; si autem in Deum peccauerit, quis orabit pro eo? Nec non recolant quia plebes numerosius, et aliquando earum principibus temporalem penam euadentibus, puniuntur, quia plures ipse sunt, principes uero pauciores, uel quia ab ipsis tanquam a suis radicibus presumptio et nequitia principum maxime procedit. Hinc est quod Pharao cum omni suo populo interiit. Bethsamitarum quoque septuaginta uiri et quinquaginta  plebis, quod arcam Domini uiderint, quodque Dauid qui dinumerare populum iusserat euadente, septuaginta millia hominum ab angelo tribus diebus cesa sunt. Et notandum quod in causa diuina specialius offendendo principes cum populo suo interierint, in humana autem delinquendo principes populo ceso euaserint.



CAPUT XuII De meritis Isrelis et Iude in typo hereticorum et catholicorum.

Sed quia exemplis Isrelitarum principum et plebium deterrendos simul et inuitandos nostri temporis principes, et populos aliqua ex parte curauimus, superest, ut qui cupit duorum iam populorum, Isrelis  scilicet atque Iude, dignoscere quanti apud Deum eiusque ueros Isrelitas habeatur oratio et operatio, reuoluat prophetas, et specialius Ose et Amos; tum Abiam regem Iudam uice et uoce catholicorum aduersus Ieroboam, et suos procul dubio hereticos proclamantem talia: »Audi, Ieroboam et omnis Isrel, num ignoratis quod Dominus iehsu Deus Isrel dederit regnum Dauid super Isrel in sempiternum ipsi, et filiis eius in pactum salis?«  Et post pauca: »Nunc ergo uos dicitis quod resistere possitis regno Dei, quod possidet super filios Dauid, habetisque grandem populi multitudinem, atque uitulos aureos, quos fecit uobis Ieroboam in deos, et eiecistis sacerdotes, Domini filios, Aaron atque Leuitas, et fecistis uobis sacerdotes.  sicut omnis populus terrarum. Quicunque uenerit et initiauerit manum suam in tauro, et in bobus, et in arietibus septem, fit sacerdos eorum qui non sunt dii. Noster autem Dominus Deus est, quem non relinquimus, sacerdotesque ministrant Domino de filiis Aaron, et Leuite sunt in ordine suo. Holocausta quoque offerunt Domino per singulos dies mane et uespere, et thymiama iuxta legis precepta confectum, et proponuntur panes in mensa mundissima, estque apud nos candelabrum aureum, et lucerna eius, ut accendatur ad uesperum. Nos quippe custodimus precepta Domini Dei nostri, quem uos reliquistis. Ergo in exercitu nostro dux Deus est, et sacerdotes eius qui clangunt tubis, et resonant contra uos. Filii Isrel, nolite pugnare contra Dominum Deum patrum  uestrorum, quia non uobis expedit . Hinc si quis typum sacerdotii hereticorum in populo Isrelitico, a Iuda separato, prudenter consideret, quid dogmata et ordinationes eorum efficiant luce clarius intelliget.

Sic enim inde in quarto libro Regum legitur: »Translatus est Isrel de terra sua in Assyrios usque in diem hanc. Adduxit autem rex Assyriorum de Babylone et de Chuta, et Ahiat, et de Emath, et de Serpharuaim, et collocauit eos in ciuitatibus Samarie pro filiis Isrel, qui possederunt Samariam, et habitauerunt in urbibus eius. Cumque ibi habitare cepissent, non timebant Dominum, et immisit eis Dominus leones qui interficiebant eos. Nuntiatumque  est regi Assyriorum, et dictum: Gentes quas transtulisti, et habitare fecisti in ciuitatibus Samarie, ignorant legitima Dei terre, et immisit in eis Dominus leones; et ecce interficiunt eos, eo quod ignorent ritum Dei terre. Precepit autem rex Assyriorum, dicens: Ducite illuc unum de sacerdotibus quos inde captiuos adduxistis, et uadat et habitet cum eis, et doceat eos legitima Dei terre. Igitur cum uenisset unus de sacerdotibus his qui captiui ducti fuerunt de Samaria, habitauit in Bethel, et docebat eos quomodo colerent Dominum. Et unaqueque gens fabricata est deum suum, posueruntque eos in fanis excelsis que fecerant Samarite, gens et gens in urbibus suis in quibus habitabat. Et nichilominus colebant Dominum. Et cum Dominum  colerent, diis quoque suis seruiebant, iuxta consuetudinem gentium de quibus translata fuerant Samariam. Usque in presentem diem morem sequuntur antiquum. Non timent Dominum, neque custodiunt ceremonias eius et iudicia, et legem et mandatum quod preceperat Dominus filiis Isrel: Fuerunt igitur gentes iste, timentes quidem Dominum, sed nichilominus et idolis suis seruientes; nam filii eorum et nepotes, sicut fecerunt patres sui, ita faciunt usque in presentem diem .« Que utique res gesta hereticos, quorum typus est, insinuat Deum timere, nec timere; colere, nec colere. Denique quamuis legem Moysi se habere et obseruare, seque Deum adorare et timere iactent, usque in hodiernum diem non coutuntur Iudei Samaritanis,  quorum duorum religio qualis sit Dominus in Euangelio Samaritane ostendit, dicens: »uos adoratis quem nescitis; nos adoramus quem scimus, quia salus ex Iudeis est .« Unde et magistris eorum Saduceis resurrectionem mortuorum euacuare querentibus, ait: »Erratis, nescientes Scripturas, neque uirtutem Dei .« Quos cum exemplo de Abraham, Isaac, et Iacob proposito confutasset, subiunxit: »uos ergo multum erratis .« Qui quantum aberrauerint, quantumque Pharisei precucurrerint, liber Actuum apostolorum sic aperit: »Sa lucei dicunt non esse resurrectionem, neque angelum, neque spiritum; Pharisei autem utrumque confitentur .« Unde ab ipsis Saducei demonium  habere perhibentur.



CAPUT XuIII. De differentia sacerdotii catholicorum et hereticorum, et de primitiis Simoniacorum.

Preterea quantum catholicorum sacerdotes, licet male uiuentes, differant ab hereticis, hinc colligitur quod, imminente Babylonica captiuitate, a sacerdotibus Dei cultoribus ignis altaris in puteo absconditus post annos septuaginta a Nehemia etiam sub aqua, et in aqua uixisse cum lignis, sacrificioque supposito, deprehenditur. Qui iuxta legem altari restitutus holocaustorum, iugiterque fotus opera religiosorum sacerdotum, a diebus Cyri regis Persarum non defecit usque regnum Antiochi, qui procul  dubio typus fuit Antichristi, cuius prophete habentur heretici; quorum sicut primi, sic et maximi, in utroque testamento sunt Simoniaci. Quod non solum ex aliis Scripturis, sed etiam ex Machabeorum comprobatur gestis. Siquidem typus Antichristi, Antiochus sacerdotium Iudeorum Iasoni, typum Simonis Magi preferenti, uendidit primus. Quod sic ibidem refertur: »Post Seleuci uite excessum, cum suscepisset regnum Antiochus, qui Nobilis appellabatur, ambiebat Iason frater Onie summum sacerdotium, adito rege, promittens ei auri talenta trecenta sexaginta, et ex redditibus aliis talenta octoginta. Super hec promittebat et alia centum quinquaginta si potestati eius concederetur gymnasium, et ephebiam sibi constitueret, et eos qui in  Ierosolymis erant Antiochenos scriberet; quod cum rex annuisset, et obtinuisset principatum, statim ad gentilem ritum contribules suos transferre cepit .« Et post pauca: »Erat autem hoc non initium, sed incrementum quoddam et profectus gentilis et alienigene conuersationis, propter impii et non sacerdotis Iasonis nefarium et inauditum scelus, ita ut sacerdotes iam non circa altaris officia dediti essent .« uidesne Simoniaca heresi etiam Iudaicum sacerdotium sic destructum ut pro scelere uenditionis et emptionis ad incrementum gentilitatis sit translatum? In quo euidenter ostenditur Simoniacam heresim seminarium et propagationem esse non Christianitatis, sed gentilitatis. Neque enim Simoniacus aliud efficere  aut uelle potest, nisi ut contribules suos utique Christianos ad gentilem ritum transferat: quod certe nefarium et inauditum scelus esse constat. Unde idem Iason non sacerdos, sed impius arguitur, quo nomine paganus proprie ostenditur. Simulque considera quod hac prima conspiratione Simoniacorum, Antiochi scilicet, Iasonis, atque Menelai, qui de tribu Beniamin natus, pecunia prefato Iasoni summum sacerdotium extorserat, octoginta millia Iudeorum in Hierusalem cesa, quadraginta duo millia uincta non minus fuerunt uenundata . Tunc quoque Antiochus Menelao ductore tanquam Antichristus ducibus Simoniacis, templum quod cum sacramentis suis portendebat catholicam Ecclesiam, et sacramenta eius ingressus, accepit  altare, aureum candelabrum luminis, et uniuersa uasa eius, mensam propositionis, libatoria, fialas, mortariola aurea, uelum, coronas, et ornamentum aureum quod in facie templi pendebat, et comminuit omnia, iubens deinde templum contaminari, et cognominari Iouis Olympii . Et accepit argentum et aurum, et uasa concupiscibilia, et thesauros occultos quos inuenit, et sublatis omnibus abiit in terram suam. Que utique singula illius templi ornamenta prefigurabant Ecclesie sacramenta, sicut orthodoxorum patrum multiplicia testantur scripta. Ex quibus ornamentum illud aureum quod in facie templi erat, titulum fidei, qua Deum esse cognoscimus, et qua ad Deum intratur, aperte significabat.

 Que profecto, per hereticos ab Antichristo comminuta et captiuata, in comminutione et captiuatione illius ornamenti aurei premonstratur; qua captiuata repellit Dominus tabernaculum suum ubi habitauit in hominibus, traditque in captiuitatem uirtutem eorum, et pulchritudinem eorum in manus inimici, et concludit in gladio populum suum, et hereditatem suam spernit. Iuuenes eorum comedit ignis, et uirgines eorum non lamentantur. Sacerdotes eorum in gladio cadunt, et uidue eorum non plorantur . Cur hoc? Quia, secundum lamentantem Ieremiam, repulit Dominus tabernaculum suum, maledixit sanctificationi sue . Unde nec ipsum templum iam cognominatur  Domini, sed Iouis Olympii, ut indicetur principi acris huius cessisse quidquid uisibilium sacramentorum in illo solebat esse Domini, sed tanti auctor sceleris Iason, a Menelao expulsus sacerdotio, fugiens de ciuitate in ciuitatem, omnibus odiosus, ut refuga legum exsecrabilis, ut patrie et ciuium hostis, et qui multos de patria expulerat peregre periit; et qui insepultos abiecerat multos, et ipse illamentatus, et insepultus abiicitur, sepultura neque peregrina usus, neque patrio sepulcro participans. Cuius supplantator Menelaus, post cedem sanctissimi sacerdotis Onie aliorumque multorum sanctorum, a fratre suo Lysimacho supplantatur, non multo post iuxta erarium templi seditione seculari interemoto. Quem sacrilegum Scriptura astruit, non  solum quia pecunia sacerdotium obtinuit, sed quia insuper sacra uasa, et supellectilem sanctuarii furti exportauit; quod scelus Simoniacorum specialius esse nemo ambigit. Non solum enim sacerdotium emptum ire aggrediuntur, sed quidquid ecclesiis Dei superesse potuit diripiunt, et furantur. Nec uenditor quoque impunitus euasit, qui insanabili et inuisibili plaga percussus, uermibus consumptus, atque fetore exercitui eius sibique intolerabili repletus, peregre miserabili obitu est defunctus in montibus, ut puta typus eius quem in monte sancto iuxta Danielis prophetiam, spiritu oris sui interficio Dominus iehsu.



CAPUT XIX. Qualiter ipsi sacerdotes sub lege communionem impiorum uitauerint, et ab eis contaminata purificauerint.


Ecce si sic perierunt tunc pseudoprophete, et pseudochristi Simoniacorum etiam sub umbra legis Moysi, putamusne qualiter pereunt nunc sub ueritate Euangelii Iesu Christi? Quorum communionem quanto suorum corporum periculo, facultatumque dispendio, Mathathias et filii eius nonnulli alii deuitant, in libris Machabeorum cognoscere possunt qui uoluerint. Siquidem multa hominum millia utriusque sexus non tantum in ciuitatibus, uerum et in montanis et solitudinibus glorioso tunc martyrio pro lege Dei quam zelabant coronata sunt. Quo zelo Mathathias quoque sacerdos et filii eius quinque, relinquentes quecunque habebant in ciuitate, fugerunt  in montes et secesserunt in desertum locum; ibique inter feras uitam in montibus agebant, et feni cibo uescentes demorabantur, ne participes essent coinquinationis. Et in quo iam isti adhuc in Iudaismo minus sanctis Patribus nostris in Christianismo communionem hereticorum uitarunt? Simul quoque consideremus quia, donec sacerdotium Iudeorum uiguit, nulla utensilia uel pecunia templi angelicis excubiis defensi potuere diripi aut captiuari, quamuis id obstinato animo Heliodorus sub Onia pontifice aggressus fuerit. Quod sine aliqua uindicta constat tunc effectum ob sacerdotium uenditum, uel a non sua tribu . . . . . fuit presumptum.

Nec minus considerandum est in facto legitimo sacerdotum illius temporis quanto studio et qualiter  a catholicis expianda sunt, que contaminata inuenerint ab hereticis. Sic enim inibi docemur super his: »Elegit Iudas sacerdotes sine macula, uoluntatem habentes in lege Dei. Et mundauerunt sancta, et tulerunt lapides contaminationis in locum immundum. Et cogitauit de altari holocaustorum, quod prophanatum erat, quid de eo faceret. Et incidit illis consilium bonum, ut destruerent illud, ne forte esset illis in opprobrium, quia contaminauerant illud gentes; et demoliti sunt illud, et reposuerunt lapides in monte domus in loco apto quoadusque ueniret propheta et responderet de eis. Et purgato templo, acceperunt lapides integros secundum legem, et edificauerunt altare nouum secundum illud quod  fuerat prius; et edificauerunt sancta, et que intra domus intrinsecus, et edem, et atria sanctificauerunt. Et fecerunt uasa sacra noua, et intulerunt candelabrum et altare incensorum, et mensam in templo, et incensum posuerunt super altare, et accenderunt lucernas que super candelabrum erant, et lucebant in templo. Et posuerunt super mensam panes propositionis, et appenderunt uela, consummatisque omnibus ante matutinum surrexerunt, et de ignitis lapidibus igne concepto, obtulerunt sacrificium secundum legem super altare holocaustorum nouum quod fecerunt . Quibus actis, rogabant Dominum prostrati in terram, ne amplius malis talibus inciderent, sed, et si quando peccassent, ut ab ipso mitius corriperentur, et non  blasphemis aut barbaris nationibus traderentur. Qua die autem templum ab alienigenis pollutum fuerat, contigit eadem die purgationem fieri uicesima quinta noui mensis Casleu, et cum letitia diebus octo egerunt in modum tabernaculorum. Et decreuerunt communi precepto et decreto uniuerse genti Iudeorum omnibus annis agendum per dies octo . Et ornauerunt faciem templi coronis aureis et scutulis, et dedicauerunt portas et pastoforia et imposuerunt eis ianuas, et facta est letitia in populo magna ualde. Et auersum est opprobrium gentium ,« quas legalis umbre lineas euangelica recto pede resculpit ueritas, dum pene eodem modo catholici patres pro re et temporis sui qualitate expiant contaminatas ab hereticis ecclesias;  quod studii nostri erit alio loco et euidentibus demonstrare exemplis.

Attamen et illud interim consideretur quod ante primam captiuitatem sub sacerdotibus, quamuis male uiuentibus, nec altare Domini, nec utensilia eius, nec ignis sint penitus innouata, sed ab idololatrie sordibus, reliquisque contaminationibus per manus legitimorum sacerdotum sola aqua expiationis purificata. Quod secus factum esse post captiuitatem occasione sacerdotii uenalis superius ostenditur, in tantum ut lapides quoque sancti quondam altaris inde remoti fuerint; ignisque nouus conceptus ex ignitis lapidibus fuit , cum a sacerdotio Aaron usque ad perfidum Iasonem ignis ab altare holocaustorum non defecerit, nec abominandum  idolum desolationis super illud regum quisquam edificauerit. Que tertia iam reconciliatio altaris et templi per aliquot legitimos sacerdotes, qualis Christi precursoris genitor Zacarias, etiam regnante Herode, exstitit, consecrata fuit, donec, iam predicante Domino nostro Iesu Christo, Annas et Caiphas non solum uenale, sed et annuale sacerdotium sua ambitione et pecunia prorsus effecerunt. Quorum suique similium negotio domus orationis spelunca latronum  fuerat facta, protestante Domino, quos paulo post in cruce tanquam in throno pontificali exaltatus damnauit, et irrecuperabiliter deposuit, dum, uelo templi a summo usque deorsum per medium scisso , omnia illorum  sacramenta denudauit, eorum sacerdotium cum omnibus suis ceremoniis, et lege spiritualiter ad se, et ad suos coheredes uelut ad tribum Iudam nomen eius confitentem transtulit, reprobatis illis; qui eum negarunt exclamando: »Non habemus regem nisi Cesarem .«

Denique quidquid sacerdotalis officii postea, tam ab illis quam ab eorum similibus et sequacibus, presumptum illic et actum fuit, diaboli et non Dei cultus exstitit, iuxta quod B. papa et doctor Leo asserit, »reclamantibus quoque potestatibus angelicis, et dicentibus: Transeamus ab his sedibus.« Sic iugi sacrificio ablato, usque in finem perseuerat inibi abominatio et desolatio; secundum quod B. Hieronymus de tribus quatuor sceleribus quarumdam disserens  nationum, ait: »Amos propheta in eas gentes que lectione eius comprehense sunt, ob eas causas quas memorat, affuturam iram Dei denuntiat. Et quia in sequentibus ait: In tribus impietatibus et super quatuor non conuertam eum, tertio peccatorum indulgentiam Deum dare posse significat; quem quarto eadem peccata committentibus, nec penitentiam, nec indulgentiam daturum denuntiat. Nam per ignis similitudinem, quem in predictas gentes mittendum predixit, grauem et irreuocabilem Dei iram, animaduersionemque uoluit demonstrare.« Quo tanti uiri testimonio expergiscantur Simoniaci, et discant quanto minus sint ipsi conuertendi, qui non solum ter aut quater, sed etiam centies aut millies committunt eadem scelera, impretermisse negotiando  de Spiritus sancti gratia. Que quamuis grauiter punienda sint in emptoribus, multo tamen grauius in uenditoribus, quia euenit nonnunquam, ut emptor emendo nonnisi semel delinquat, dum denuo cuilibet uendere quod accepisse putatur recusat. uenditori autem que gratia remanet, aut que ira non imminet, qui nonnisi uendere solet? Sed ne de aliis tantum sceleribus, et non de Simoniaca heresi dictum putetur, attendamus quid de Isrel, cuius ambitio in typo hereticorum regnum bipartitum effecit, ab eodem propheta dicatur; et sole clarius cernetur illorum prius negotium, quo inique uendunt, et alterum quo sibi linguas correptorum, quasi prophetarum, iniquius redimunt. Ait enim: »Hec dicit Dominus: Super tribus sceleribus Isrel, et super quatuor non conuertam  eum, pro eo quod uendiderit argento iustum et pauperem pro calceamentis, et super uestimentis pigneratis accubuerunt, iuxta omne altare, et uinum damnatorum bibebant in domo Dei sui . Et suscitaui de filiis uestris in prophetas, et de iuuenibus uestris in Nazareos, et propinabatis Nazareis uinum, et prophetis minabatis, dicentes: Ne prophetetis .«



CAPUT XX. De periculo sacerdotum et indisciplinata ambitione nostri temporis.

Sed ue, ue nobis sacerdotibus et clericis, quia nos ipsi audaciam et gladium ad presumendum et inuadendum ecclesiastica subministramus laicis, que  nec presumerent nec inuaderent, nisi aut nostra negligentia aut fauor eos ad id animaret? Nempe cum simus canes celestis patrisfamilias, non solum nullo libero et continuo latratu, nullo acri morsu, importuni a peculio et caulis eius raptores arcemus; quin potius muti, perditis obsecrationum linguis, aut repressis redargutionum dentibus, uocibus et caudis, uelut inertes canes, penitus demissi, improba et ceca adulatione ad rapiendum inuitamus. Nec aliquo timore uel amore Domini nostri offensam incurrere cauemus, nec instar damnosi canis precipitandos nos in rapacem Carybdim, ultimisque suppliciis obruendos recolimus. Sed quod adhuc plus dolendum est, familie Dominice efficimur terribiles et raptoribus mites. Insuper tantus stupor nos obsidet,  ut credamus laicorum esse quod nostrum est. Inde est quod nonnuli nostrum, ceca ambitione ducti, quo maxime malo intra Italiam laboramus, postpositis ecclesiasticis rectoribus, quorum tantummodo interest, certatim palatia nec requisiti, nec uocati irrumpunt, seculares potestates impudenter adeunt, censum patrimoniorum suorum et facultates principibus eorumque familiaribus adherendo et obsequendo expendunt, ut uel sero aliquam ecclesiasticam dignitatem uenentur post diuturnas, maximas et continuas angustias, quas insanissima patientia diebus et noctibus perferunt, patientes exsilii, inedie, algoris et uigiliarum supra modum. In quo nimirum detestabiliores ambitioso Catilina sunt habendi, qui patrie parricida ob consulatus  ambitionem non renuit fieri. Quod si ille terrene dignitatis appetitu, terrenum et paganum regnum inquietando et confundendo parricida dictus et habitus est, quia etiam cum interitu urbis, qua editus fuerat, principari tentauit, ubi patres conscriptos sue ambitioni refragari sensit: qui putamus dicendi et habendi sunt, qui sua ambitione celeste Christianum regnum, Ecclesiam scilicet matrem suam, confundunt et interimunt, contradicente illis ipso regum Rege, Christo, omniumque uenerabilium Patrum preteritorum et presentium concilio? Quos quis dubitabit dicere supra modum Simoniacos, qui non solas pecunias, sed semetipsos insuper in talibus negotiis expendunt? Siquidem tolerabilius est illis qui simul et semel et in uno suoque loco emunt  quod querunt quam qui particulatim et multoties, diebusque uite sue peregrinando atque discurrendo de loco ad locum.

Qui tandem nullo suo merito, sed solo obsequio aut humana gratia dignitatem a secularibus adepti quam debuerant, si bene in Ecclesiis suis militassent, per ecclesiasticos adipisci, in labores eorum tyrannico furore intreunt. De talibus Ecclesia, scilicet clerus et populus cuiuscunque ciuitatis conquerendo et eiulando dicere cum Domino potest: »Ipsi regnauerunt et non ex me; principes exstiterunt et non cognoui .« Neque tamen hec dicendo illos incusamus qui sue egregie indolis publiceque utilitatis causa inuitatione, et petitione principum,  atque suorum licentia uel precepto rectorum in ter reno palatio conuersantur et deseruiunt, atque nonnunquam ab Ecclesiis rectore priuatis nec aliquem suorum qui proficue succedat habentibus expetiti, regimen suscipiunt, nec dicendi sunt labores aliorum inuasisse; sed fratribus in labore deficientibus occurrisse. Et quod laudabilius est, profectum suum sue debitum Ecclesie, cuius stipendiis et in qua militauerunt, periclitantibus aliis Ecclesiis, caritatiue impendunt; nec dignitatem, que eis, ut emeritis, in Ecclesia sua uel patria debebatur, attendunt. Tales profecto tanto magis sunt reuerendi quanto non sua querunt, sed Christi; quibus sane bonis eque omnibus iniuriam faciunt, imo Omnipotentis uoluntati, in cuius ditione cuncta sunt posita, resistunt, quicunque  ob hoc importunos se impudentesque ingerunt; quorum indisciplinatorum et girouagorum tanta est multitudo, nec tantum nobilium et litteratorum quantum et ignobilium atque illitteratorum, ut, ecclesiis claustrisque uacuefactis et uacantibus, palatia domusque secularium uix iam capere sufficiant examina clericorum. In quibus nonnulli inueniuntur qui ecclesiasticos honores non tantum clericali officio quantum medicinali, aut scurrili seu gnatonico aucupantur. Mentior, si non plures eiusmodi promeruit Italia, quos nulla promouit morum aut litteratorum gratia, sed aut scurrilitas uel fallax adulatio, seu, quod excusabilius putatur, sola medicina. Quibus cum nullus Christianorum communicare debeat, ut uere acephalis et sine suorum  rectorum litteris et permissu uagantibus, insuper regimen ecclesiasticum committitur; quod tandem adepti, non solum tanquam indisciplinati et stulti confundunt et dissipant, sed etiam tanquam libidinosi multimoda fornicatione et feditate incestant.



CAPUT XXI. De precipuo malo Italie, et de quodam uano episcopo, et officio sacerdotum, principum et plebium.

Talibus utique ordinationibus cum nonnulle prouincie sordeant, tum precipue Italia, in quam huiusmodi solet confluere sentina, que non solum suo fetore nauigare ad regnum celorum cupientes egrotare compellat, sed insuper pondere demergat; nimirum tales tardissimi ad bene audiendum, tardioresque ad bene uiuendum, cum sint promptissimi ad  loquendum et exercitatissimi ad adulandum, aures principum simplices et ex sua natura alios estimantes, callida fraude decipiunt, eorumque recta studia deprauant. Si quidem prudentia carnis, que legi Dei, ut eius inimica, subiici non potest, inflari atque nunc simulare, moxque dissimulare quodlibet periti, uerisimilibus argumentationibus et intercisis sancti Christi sanctorumque Patrum sententiis abutuntur ad persuadendum; sicque nunc mimica leuitate festiui, nunc philosophie grauitate seueri, nunc seculari urbanitate lepidi, nunc pecuniaria largitate importuni, uelut alter sceleratus et multiformis Proteus, ipsi quoque uersipelles ad suum arbitrium uiolenti, et, quod grauius est, blasphemi, reflectunt  quidquid apud Deum et homines constabat Ecclesie sancte utile et honestum. Mirantes enim personas, questus causa, inter alia sua deliramenta et prestigia, quibus tanquam nouo aucupio incautos illaqueant, patulis et auidis auribus principum mundanam potestatem, maximeque imperatoriam regiamque potentiam supra modum magnificant, et ecclesiasticam dignitatem attenuant. Et quia uicissitudo est omnium rerum sub sole, ut aliquando proficiant, aliquando deficiant, secundum exteriorem profectum aut defectum ecclesiastice cause, meritum et potentiam sacerdotalis dignitatis estimant, ut modo ei, uelut lune, solem seculares potestates preponant; modo, uelut soli, alterum solem opponant; modo  in solo filiationis  nomine, uelut filium patri, supponant. Quod impure et improbe adulationis figmentum diebus nostris sic preualuit, ut aliquid huiusmodi parasitorum, ad confusionem sancte Ecclesie suamque perditionem, dictus episcopus popularem fauorem sic sibi conciliare solitus esset: Papa, inquam, Romanus est pater, Imperator filius, ego autem qui inter ipsos duos discurro, Spiritus sanctus. Quam blasphemiam quis catholicorum, ne dicam declamare, sed uel patienter audire potest? Sed cecus adulator, sibique supra modum ex sue adulationis effectu placens, dum conatur ab hominibus estimari supra id quod erat aut uidebatur, duarum hereseon blasphemias incurrisse conuincitur. Ubi sua presumptione gradus in sancta Trinitate constituit,  tanquam Arius; et tanquam Manes, se Spiritum sanctum esse professus est. Quo utique sacrilegio, multisque aliis, Deo et fidelibus eius inuisus, uelut alter Iason peregre periit, uagus et profugus.

Itaque quicunque principum querit hic sibi felicitatem et in futuro beatitudinem parare, caueat talibus acquiescere. Rex enim qui libenter audit uerba mendacii, omnes ministros habebit impios. Nec habeant Christi sacerdotes et que ad eos pertinent alio loco quam quo habuit Maximus Constantinus, eiusque orthodoxi successores in imperio, sicut paulo superius ex parte monstratur in hoc opusculo. Unde qui sacerdotalem et regalem dignitatem uult irreprehensibiliter et utiliter conferre, dicat sacerdotium in presenti Ecclesia assimilari  anime, regnum autem corpori, quia inuicem sese diligunt, et inuicem sese indigent, suamque sibi operam uicissim exigunt et impendunt. Ex quibus sicut preeminet anima et precipit corpori, sic sacerdotalis dignitas regali, ut puta celestis terrestri. Sic nec prepostera, sed ordinata sunt omnia: sacerdotium, tanquam anima, premoneat que sunt agenda; regnum deinde, tanquam caput, sui corporis omnibus membris preemineat, et ex quo expedit precellat. Sic enim regum est ecclesiasticos sequi, sic laicorum quoque reges suos ad utilitatem Ecclesie et patrie, sic ab una eorum potestate populus doceri; ab altera debet regi, quarum neutra populum inconsiderate sequi. Quod sanctorum Patrum  auctoritas sacerdotibus sic inculcat: »Docendus est populus, non sequendus, nosque, si nesciunt quid liceat, quidue non liceat, commonere, non his consensum prebere debemus.« Porro de regibus et seculi principibus ait: »Principes seculi nonnunquam intra Ecclesiam potestatis adepte culmina tenent, ut per eamdem potestatem disciplinam ecclesiasticam muniant. Ceterum intra Ecclesiam potestates necessarie non essent, nisi ut, quod non preualet sacerdos efficere per doctrine sermonem, potestas hoc imperet per discipline terrorem. Sepe per regnum terrenum celeste regnum proficit, ut qui, intra Ecclesiam positi contra fidem et disciplinam Ecclesie agunt, rigore principum conterantur, ipsamque disciplinam, quam Ecclesie utilitas uel  humanitas exercere non preualet, ceruicibus superborum potestas principalis imponat. Cognoscant principes seculi debere se reddere rationem propter Ecclesiam quam a Christo tuendam suscipiunt. Nam siue augeatur pax et disciplina Ecclesie per fideles principes, siue soluatur, ille ab eis rationem exigis, qui eorum potestati sanctam Ecclesiam credidit.«



CAPUT XXII De nociua taciturnitate sacerdotum, et loquacitate adulatorum.

Hec ita esse cum nemo Christianorum contradicere audeat, ue nobis sacerdotibus quia tacemus, quia uiri polluti labiis sumus! Si enim sanctissimus Isaias pollutionem labiorum incurrit, quia regem,  sacerdotale officium semel tantum attentantem, libera uoce, sicut Elias, non redarguit, nec perfecte ab ea pollutione purgari, iuxta beati Hieronymi sententiam, potuit, donec crudeliter sectus occubuit, rogo quando labia nostra mundabuntur, qui sine intermissione principes ecclesiastica presumentes non solum non redarguimus, sed insuper laudamus? Et talibus labiis Dominum interpellare aut nominare audemus? Et quid iuuat quotidie dicere: »Domine, libera animam meam a labiis iniquis et a lingua dolosa ;« et: »Domine, labia mea aperies, et os meum annuntiabit laudem tuam? « Nonne iniqua labia sunt, que iniquitatem non arguunt, uel que iniquitatem non defendunt? A quibus liberari, si omnibus Christianis  orandum est, multo magis sacerdotibus, quibus non solum pro se, sed et pro omnibus orationi et predicationi insistendum est, ne forte cum multiplicauerint orationem, non expediat Deus pollutis labiis eorum offensus. Lex enim ueritatis, ut beatus Hieronymus super Malachiam disserit, in ore sacerdotis est doctrina populorum, que in sacerdote nullo debet mendacio deturpari, sed tota de ueritatis fonte procedere, et ut ipse pacem habeat, et ceteros pacificet, nulliusque personam accipiat in iudicio, et multos auertat ab iniquitate corripiens alios. »Labia sacerdotis custodient scientiam .« Et non dixit, proferent, sed, »custodient,« ut in tempore loquatur opportuno, »et legem requirent ex ore eius, quia  angelus Domini exercituum est .« Et speculator datus a Domino domui Isrel. A cuius ore requiretur doctrina et increpatio, nisi annuntiauerit iusto ne peccet, atque iniusto ut conuertatur; sanguis amborum de manu lingue illius requiratur.

Qua animaduersione si feriuntur labia ex solo silentio iniqua, qua putas ferientur dolosa que, non solum reticent quam corripere iubentur iniquitatem, sed insuper mentiendo laborant ostendere equitatem? Unde, »ue uobis qui dicitis bonum malum, et malum bonum, ponentes tenebras lucem, et lucem tenebras, ponentes amarum dulce et dulce amarum. ue qui sapientes estis in oculis uestris, et coram uobismetipsis prudentes: qui iustificatis impium pro muneribus, et iustitiam iusti aufertis ab  eo .« Qui enim, ut ait Salomon, dicit impio: Iustus es, maledicent ei populi, et detestabuntur eum tribus. Quos propheta cauendos denuntians, ait: »Popule meus, qui beatum te dicunt, ipsi te decipiunt, et uiam gressuum tuorum dissipant. Stat ad iudicandum Dominus, et stat ad iudicandum populos. Dominus ad iudicium ueniet cum senibus populi sui et principibus eius. uos enim depasti estis uineam meam, et rapina pauperis in domo uestra .« Quod nequissimum adulationis uitium necesse est tanto animosius insectemur, quanto perniciosius omnibus pene uitiis intelligimus. Ipsum enim sacerdotalem auctoritatem, ipsum regalem potestatem et modestiam destruit, ipsum, ne Deo et hominibus debita reddantur,  fasque nefasque confundit. Adulator quippe blandus inimicus est, periurus principibus, quibus, contra iusiurandum suum, infidelis est, cum eis aut mala agere suadet, aut acta improbo fauore effert, ut impenitentes uiam sibi in futuro thesaurizent, perniciosissimus populis, quos nec sapere nec resipiscere permittit, inuisus Deo, contra quem efficax adiutor diaboli a bonis reuocare, et ad mala prouocare homines insistit. Unde uenerabilis Prosper, prosa metroque eximius, ait de talibus: »Adulantium lingue alligant animas in peccatis. Delectantur enim ea facere in quibus non solum non metuitur reprehensor, sed etiam laudator auditur.« Cuius inde epigramma tale est:

Lingua assentatrix uitium peccantis aceruat,
    Et delectatum crimine, laute ligat.
Nulla sit ut lapso reparande aura salutis,
   Blanditur sonti dum malesuadus honor.
Libera sit potius uox correptoris amici,
   Serpere nec libris ceca uenena sinat.
Nec credens medici uerbis fallacibus eger,
   Noxia laudate uulnera pestis amet.



CAPUT XXIII. De periculo male tacentium sacerdotum et male loquentium, et de indiuidua unitate diuinitatis et suorum.

Itaque hec et huiusmodi quamplurima patienter audiantur, atque tandem, si suam alienamque perditionem euitare curant ministri Christi, et maxime sacerdotes, seu timore seu amore humano caueant non solum malis, sed et bonis tacere, alioquin morientur,  si uel intrantes tabernaculum Dei, uel exeuntes de se sonitum non reddiderint. Nihilominus ministri diaboli parasiti et uentriloqui, maximeque erronei clerici desinant maioribus uel minoribus suis placere, dum fauent malis et detrahunt bonis. Illi loqui presumant, isti tacere discant. Alioquin »desolabit Dominus linguam maris Aegypti , et erunt qui beatificant seducentes, et qui beatificantur precipitati .« Quorum nequitiam et penam Psalmista in transgressore psalmo intimat, dicens: »uana locuti sunt unusquisque ad proximum suum, labia dolosa in corde et ore locuti sunt. Disperdat Dominus uniuersa labia dolosa et linguam magniloquam. Qui dixerunt: Linguam nostram magnificabimus, labia nostra a nobis sunt, quis noster  Dominus est? « Sicut ergo maledictus qui prohibet gladium suum a sanguine, sic et ue ei qui lactat amicum suum, et ducit uia non bona! Quapropter, admonente propheta, lingua balborum uelociter loquatur ; et plane atque cor stultum intelligat scientiam, et mutilatores discant legem, ne forte illi, quod absit! diuisioni, que in Deum non cadit, tacendo consentientes, et isti adulando insistentes et fauentes, a Deo ut schismatici et heretici diuidantur pariter. Indubitanter enim schisma uel heresis est Deum et suos ab inuicem conari diuidere, beato Paulo Corinthiis sic protestante: »Obsecro uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata. Sitis autem perfecti in eodem  sensu et in eadem scientia. Significatum est enim mihi de uobis, fratres mei, ab his qui sunt Chles, quia contentiones inter uos sunt. Hoc autem dico, quod unusquisque uestrum dicit: Ego quidem sum Pauli, ego autem Apollo, ego uero Cephe, ego autem Christi. Diuisus est Christus?«  Subauditur: minime.

Aliter enim illa eius oratio, quod absit! infructuosa erit, quam Deo Patri ad passionem iens fudit, ubi inter alia suis, maxime ut unum essent in illo, deposcebat dicens: »Ego dedi eis sermonem tuum, et mundus eos odio habuit, quia non sunt de mundo, sicut et ego non sum de mundo. Non rogo ut tollas eos de mundo, sed ut serues eos ex malo. De mundo non sunt, sicut et ego non sum de mundo. Sanctifica  eos in ueritate; sermo tuus ueritas est. Sicut tu me misisti in mundum, et ego misi eos in mundum; et pro eis ego sanctifico meipsum, ut sint et ipsi sanctificati in ueritate. Non pro his autem rogo tantum, sed et pro eis qui credituri sunt per uerbum eorum in me, ut omnes unum sint, sicut tu Pater in me et ego in te, ut et ipsi in nobis unum sint, ut mundus credat quia tu me misisti. Et ego claritatem, quam dedisti mihi, dedi eis ut sint unum, sicut et nos unum sumus. Ego in eis et tu in me, ut sint consummati in unum .« uidesne, diuisor blaspheme, Christi non posse indiuidua diuidi. Indiuidua quippe sunt Christi et eius ministri. Et quod magis stupeas, indiuidui sunt puri homines a Deo  Patre, qui tantum Deus est, mediante Christo, qui Deus et homo est, sicut ipse ait: »Ego in eis et tu in me, ut sint consummati in unum .« Que tamen mirabilis et desiderabilis unitas illi, tanquam Unigenito, natura debetur, homini, tanquam adoptiuo, sola gratia prebetur. Denique ut Christus iehsu Deo et homini uniendis, sicut singulariter fidelis mediator, ambobus apparet, sue nature diuine et sanctitati, quibus Deo congruebat, humanam naturam et sanctificationem, qua sanctus et sine peccato natus est, uniuit, ut ex una homini in peccatis concepto sic congrueret ut consuleret, atque ex altera sic subueniret ut sanctificationem quoque perditam restitueret. Que sanctificatio uirginis, terre filio diuinitus collata et diabolice potestati  adempta, redditur uirginis Marie Filio, qua idem uerus homo predestinatus est Filius Dei in uirtute, secundum spiritum sanctificationis, quem sanctificationis spiritum suis ipse Dei et hominis filius deposcens, ait: »Sanctifica eos in ueritate,« scilicet in me qui sum ueritas, »ut sint et ipsi sanctificati in me .« Ex quo ueraciter colligitur sanctificatione sola effici ut humanis diuina iungantur. Itaque, si unum fiunt cum Christo in Deo ministri et famuli Christi, quia sanctificati sunt in ipso, manifestum est quidquid ministrorum Christi est unum esse cum illis in Christo, quia sanctificatum est in ipsis Christo. Quod si peculium carnalis serui unitur et serui domino per seruum qui eius est, quomodo non magis unitur et cedit Christo quidquid  suorum est, presertim quibus possessio nulla est, nisi que ipsi de donis suis redonata illis redonatur, quorum pars hereditatis insuper est ipse Dominus, cui et ipsi sunt hereditas?



CAPUT XXIu. De exemplis indiuidue Trinitatis in omnibus creaturis.

Sed, proh dolor! unionem hanc detestabiles, et indiuiduum indiuidui et ab ipso diuisi diuidere aggrediuntur, cum sanctificationem ita in se contineat ut ab ea contineantur. Equidem uelut luteo glaucomate lippi, aut superfluo potu madidi, solem aut lunam, seu quamlibet lucernam credunt sibi non solum duplicari, sed et multiplicari, ut egregius Prudentius Marcionitas duos deos, bonum scilicet ac malum,  sibi confingentes confutans, ait:

Nemo duos soles, nisi sub glaucomate, uidit.

Quapropter, si possunt, perpendant quam auersi a Deo incedant, qui diuidere indiuidua laborant. Denique ipse Deus suam indiuiduam Trinitatem unitate commendat, atque hoc sue incommutabilis et inuisibilis nature exemplar non solum inuisibilibus et mutabilibus, sed uisibilibus quoque facturis suis commodat et conseruat. Omnia enim que in una sapientia sua Deus fecit, Trinitatem qua subsistunt insigniuit, ubi omnibus mensuram, numerum, et pondus habere dedit . Que tria contemporaliter, et inseparabiliter omnibus creaturis insunt, nec quodlibet corum prius ac posterius duobus reliquis,  aut sensibiliter ab illis separabile inueniri poterit. Siue enim mensuram, siue numerum, siue pondus in quibuslibet corporis naturis consideres, pariter et inseparabiliter in ipsa tria nasci, esse, crescere, decrescere, et interire etiam sensibus corporis senties. Que nichilominus in corporeis creaturis, si animaduertas, intelliges. Habent siquidem mensuram qua etiam circumscribuntur, pondus meritorum, numerum affectuum diuersorum. Nempe ut membrorum uel partium diuersitas dat corporibus numerum, sic et creatis spiritibus diuersitas effectuum. Itaque, ut uenerabilis Prosper ait, sic operum species predicat artificem, fingentem rebus formas, loca, tempora, motus mensuris, numeris ponderibusque suis. Que licet tria omnibus pariter  inserit creaturis, tamen unum quoddam efficiunt, unitateque cercentur, quatenus, iuxta suum modum, sic sua dilatentur trinitate ut sua quoque arctentur unitate, sicque numerum habeant nec habeant, instar sui auctoris, qui et tria summa dicitur et unum. Porro iuxta quod beata et incorruptibilis hec Trinitas unus Deus recte dicitur et habetur, sic et incorruptibilis illa Trinitas in singulis creaturis, aut unus spiritus, aut unum corpus dicitur et habetur.

Ex quibus omnibus multipliciter docemur Deum, tam in se quam et in omnibus operibus suis, commendare, atque super omnia diligere monadem, et apprime detestari et odisse a se quodlibet ascendentem. Monas enim indiuidue sue nature beneficio  etiam diuidua indiuiduo unionis reducit, et indiuidue connectit. Dias autem diuiduas sui uitii maleficio etiam indiuiduum diuidere querit. Illa, tanquam inuiolabilis et pacifica, nil nisi a diuiduis, diuersis et priuatis retrahere, atque suo omnibus communi, et presenti indiuiduo unire nouit. E contrario ista tanquam uiolata uiolatrix, et schismatica, nichil nisi ab indiuiduo consimili et communi bono obrumpere et abscindere tentat. Hec procul dubio ab illo incommutabili; et indiuidua monade ultro recedens prius priuate et solitarie sedis locum sibi in lateribus aquilonis explorauit, deinde hominem a Deo diuisit. Hec quoque more suo per meretricem dixit: »Nec mihi, nec tibi, sed diuidatur .« Hec etiam in Euangelio per alium, persuadere cupit  eterne Monadi uisionem, dicens: »Dic fratri meo, ut diuidat mecum hereditatem .« Cui beata Monas reclamans, nature sue impassibilitatem sic predicauit: »Homo, quis me constituit iudicem, aut diuersorem super uos?«  Et si omnia opera diuinitatis consideres, monade prorsus ea subsistere, diade autem interire inuenies. Quibus sicut monas est subsistendi principium, sic et dias desistendi initium. Nam quandiu diuersitas et numerositas membrorum, seu partium, unione censetur, uel toto suo connectitur, subsistit. Ubi autem ad diadem accedit, desistere et interire incipit. Quod Moyses quoque innuit. Qui, cum singulorum dierum opera Deum quod bona essent uidisse  commemorauerit, de die tamen secunda loquens reticuit, significans Deo non uideri bonum, ubi, quid ab incommutabili eius unitate discedens, mutabilitatem pluralitatis incipit, et incidit.



CAPUT XXu. Quod indiuidua sit sanctificatio ab his que sanctificat, et qualiter sanctificentur.

Cum ergo his et pluribus aliis sancte Scripture testimoniis liqueat Domino Deo in sue creature uniuersitate quam maxime placere uniuersale et commune bonum, atque e contrario displicere particulare et priuatum, cuius scientie, imo cuius frontis sunt qui quelibet sanctificata Deo predicant impune et sine sacrilegio posse diuidi ab ipsa sanctificatione sua que coherent Deo? Que qualiter sanctificentur,  uetus lex, que noue typus est, multipliciter ostendit. At enim ex debito quidem, sicut primogenita, primitie et decime que exiguntur, ut pura sanctificata Domino, priusquam nascantur; ex oblatione, sicut pectusculum, armus, pecus, uel quecunque Domino sanctificantur, ubi recte offeruntur; ex uoto autem, quecunque sponte uouentur. Nam ab ipso uoto sanctificata Domino noscuntur. Que pariter in Leuitico breuiter comprehenduntur, ubi sic precipitur: »Primogenite que ad Deum pertinent nemo sanctificare poterit et uouere, siue bos, siue ouis fuerit, Domini sunt. Quod si immundum est animal, redimet qui obtulerit, iuxta estimationem suam, et addet quintam partem pretii; si redimere noluerit, uendetur alteri, quantocunque fuerit estimatum.  Omne quod Domino consecratur, siue homo erit, siue animal, siue ager, non uendetur, nec redimi poterit. Quidquid fuerit semel consecratum, sanctum sanctorum erit Domino. Omnes decime terre siue de frugibus, siue de pomis arborum, Domini sunt et illi sanctificantur. Si quis autem uoluerit redimere decimas suas, addet quintam partem earum omnium decimarum, bouis, et ouis et capre, que sub pastoris uirga transeunt, quidquid decimum transierit sanctificabitur Domino. Non eligetur nec bonum, nec malum, nec altero commutabitur. Si quis mutauerit, et quod mutatum est sanctificabitur Domino, et non redimetur .« Quod si diligenter inuestiges, inuenies tabernaculum, cunctaque eius utensilia, oleo sanctificationis inuncta, uocabis sanctum  sanctorum; cetera uero exterius, que eidem uel ministris eius pertnent, tantummodo sancta. Unde intelliguntur hec sanctificationem, que sancta sunt, accepisse ab ea communione, qua per deuotionem fidelium connexa sunt sanctis sanctorum. Ex quibus tantam sanctificationem sibi mutuabantur et potiebantur ut, pro modo admonitionis, quedam in loco sanctuarii sacerdotibus tantum, quedam etiam maribus stirpis eorum, quedam et cuncte illorum familie emptitie, seu uernacule, debebantur, excepto omni alienigena, inquilino quoque sacerdotis, et mercenario, nec non leproso et immundo. In quibus sanctificatis, si anima preuaricans ceremonias per errorem peccasset, offerebat pro delicto suo arietem  immacutatum de gregibus, qui poterat emi duobus siclis, iuxta pondus sanctuarii, ipsumque quod intulerat damnum restituebat, et quintam partem ponens supra tradebat sacerdoti, et sic ei dimittebatur.

Quod si quis comederet de sanctificatis per ignorantiam, addebat quintam partem cum eo quod comederat, et dabat sacerdoti in sanctuarium, ne contaminaret sanctificata filiorum Isrel que offerunt Domino, ne forte sustineant iniquitatem delicti sui qui sanctificata comederint: »Ego, inquit Dominus, qui sanctifico eos.«  Ex quibus euidenter comprobatur quia Dominus tabernaculum suum et ministros sic sanctificat, ut quidquid ipsis pertinet sanctificatum permaneat. Ex quo si quilibet quantulumcunque sibi per errorem uel ignorantiam  presumeret, aut augmentum restitueret, ut de medio populi sui periret. Si autem per superbiam, nullo pacto dire mortis euaderet sententiam hic, cum Dominus sanctificator omnium, nunc leniter admonendo, nunc aspere deterrendo, astruat suam sanctificationem ab eis quos uel quod sanctificat inseparabilem. Qui sunt isti qui iniquitatem contra Excelsum loquuntur, asserentes sanctificata sine sanctificatione emisse, aut dono accepisse? Qui utique uel rebus uisibilibus debuerant doceri, quas constat, nec sine mensura, nec sine numero, nec sine pondere, que semel et simul Deus illis indidit posse uendi aut donari. Quod si concessum est his, quarum ipse usum et seruitium ipsis quoque inimicis suis relinquit et permittit, uidelicet ne sine suis  qualitatibus habeantur, quanto magis conceditur illis, quas ad solos sumptus Ecclesie sue sancte, ac ministris suis sanctis, non solum ab inimicis, sed ab amicis quoque suis laicis sua sanctificatione secreuit! Procul dubio in huiusmodi schismaticos non absurde dirigi potest illa querimonia Christi: »Diuiserunt sibi uestimenta mea.«  Nunquid enim et isti tanquam profani milites, ob mercedem illusionum et iniuriarum quas Christo pertinaciter ingerunt, ut inimicis eius placeant, atque inimicos ab eo auertant, non diuidunt iugiter uestimenta illius, quandocunque res illi soli deuotione fidelium collatas, et sanctificatas ad uictum et uestitum suorum membrorum adhuc istic talibus indigentum presumunt et sibi diuidunt, non ad aliquam  sanctificationem sibi, sed ad solam maledictionem et sempiternam damnationem? Quem insuper felle cibant et aceto potant, quia pauperibus eius debitam alimoniam subtrahentes pre fame et siti uitam eorum intolerabili amaritudine replent, quibus et si de sua uidentur interdum aliquid impertiri, tanquam chlamys coccinea et adhibetur inhonestioribus, ut putatur, membris Christi. Neque enim pudori eius in hoc consulunt, sed suo, dum miserorum calamitatibus ob id tantum subueniunt, ne inhumani uideantur, aut certe importunos sibi non erubescere arguantur.



CAPUT XXuI. De pena diuisorum, quod Spiritum sanctum non accipiant, nisi sequaces fidei apostolorum.


Hec cum ita sint, quod coniunxit homo non separet, quia perniciose hoc faciet, secundum quod in Euangelio ipse super diuortio coniugum interrogatus prohibet . Ut enim illi cum duo ante coniugium fuerint, iam post coniugium non duo sed una caro sunt, attestante Domino, uel sicut anima rationalis et caro unus est homo, ita clericalis ordo atque ecclesiastica possessio una est Domini sanctificatio, quam quisquis seculariter diuidit, nil nisi spiritualem interitum efficit, uelut si coniugium mechando hominem soluat occidendo; quo denique facto, necesse est duos irrites, dum unum diuides,  Deum scilicet atque maritum, si uxorem; nichilominus Deum atque interrorem hominem, si diuiseris exteriorem. Sic in Deum et in famulos eius peccas, dum sanctificatam eorum possessionem a sua sanctificatione sequestras. Quod periculosius facis hic quam in adulterio, quia illic unum, hic autem multa hominum millia scandalizas. Quod si quis scandalizauerit unum de pusillis Dei, cum mola asinaria, collo eius suspendenda, demergendus est in profundum maris , quid, putamus, meretur qui tot eius pusillos cum maioribus sua ambitione et inuasione scandalizat? Quo scandalo coniugium Christi et Ecclesie suo soluit adulterio, homicidio quoque et sacrilegio, ubi suo maligno zelo eliminat ab Ecclesia arrham diuini matrimonii,  Spiritum sanctum scilicet quo sanctificabatur, uiuificabatur et ornabatur. Qui sicut replet orbem terrarum, et continet omnia tanquam Conditor, ut subsistere ualeant, sic et Ecclesiam, et omnia illius replet ac continet, tanquam sanctificator, ut non solum subsistere, sed insuper sancta esse ualeant. Quam sanctificationem, bona uoluntas, uel deuotio, atque oratio inuitat ad sanctificandum quidquid sancte Ecclesie confertur a fidelibus, qui precepta Dominica seruantes, ad celestes thesauros terrena patrimonia de terra leuant, et transferunt per manus pauperum spiritu, quorum est celorum regnum, et quorum aduocator et consolator est Spiritus sanctus, a quo omnis sanctificatio, imo qui est ipsa sanctificatio. Ipso totum corpus Ecclesie sanctificatur et  regitur. Ipse uicarius Christi discipulis eius et fidelibus omnibus ubique patrocinatur, pro corporali presentia illius. Hunc alium Paracletum dari suis, ut cum eis maneat in eternum Filius rogauit Patrem. Hunc Spiritum ueritatis, que Christus est, non potest accipere mundus in maligno positus, heretici scilicet, Iudei, et increduli atque pagani, alioquin si mundus, qui talibus consistit, in perfidia permanendo Spiritum ueritatis accipere potest, aut Ecclesia nulla est aut, si est, mendacio arguitur ueritas, que asserit extra eum non posse accipi Spiritum sanctum. Si enim heretici et ceteri perfidi accipere possunt Spiritum ueritatis, constat catholicos aut non accipere, aut nichil ab hereticis  differre, imo hoc ipsum catholicos quod hereticos esse. Sed absit hec perfidia ab animis Christianis! ueritas quippe inuiolabilis sue promissionis sententiam inuiolabili subscriptione corroborauit, eidem mox subiungens: »Quia non uidet eum, nec sed eum .«

Proinde, cum sit plus accipere quodlibet quam uidere tantum, aut scire, constat mendacem mundum non accipere Spiritum ueritatis, quem nec uidere nec scire predicatur; qui ergo nec quod minimum est meretur, dubitatur an quod maximum est mereatur. Et qui indignus iudicatur etiam extrema scintilla, dignus est cui cedatur tota flamma? Sed eadem ueritas, suos de Spiritu suo certificans, subiunxit: »uos autem cognoscetis eum, quia apud  uos manebit, et in uobis erit .« Hinc comprobatur Spiritum sanctum a discipulis Christi cognosci, et apud eos et in eis manere in eternum. Quod si quis calumniator astruere conatur illis tantum, qui sibi tunc tantum adherebant, Spiritum sanctum a Christo repromissum, audiat quod dicitur, »ut maneat uobiscum in eternum .« Et ne forte adhuc tergiuersetur, recolat quod paulo superius exempli causa assumpsimus, ubi Christus rogando Patrem ut sanctificaret discipulos ait: »Non pro his autem rogo tantum, sed et pro eis qui credituri sunt per uerbum eorum in me, ut omnes unum sint .« Porro sanctificatio nec datur nec habetur sine Spiritu sancto. Constat ergo apostolos eorumque successores  apostolica fide corde credentibus et ore confitentibus Spiritum sanctum cognoscere, accipere, et apud eos et in eis manere. Unde ut reliquas pestes interim pretermittamus, probent Simoniaci fidem se apostolicam et doctrinam sequendo uendere et emere Spiritum sanctum, et sine controuersia concedatur eis accipere et habere Spiritum sanctum, et cui uoluerint siue gratis siue non gratis impetrare aut dare. Quod si probare non poterunt, sicut uere non possunt, maxime cum ab ipsis primitiue uel totius Ecclesie columnis, Petro apostolorum principe et Ioanne dilecto Domini apostolo et euangelista, nouerint, nec negare possunt auctorem suum pro sola tam nefandi negotii estimatione irrecuperabiliter contritum; cognoscant se esse de mundo illo qui  non potest accipere ueritatis Spiritum, et resipiscentes festinent fieri de mundo illo quem eligit Christus de mundo illorum.



CAPUT XXuII. De Spiritus sancti gratia post resurrectionem in discipulos et uindicta in Anania.

Hunc sane Paracletum misit Pater in nomine Filii sui, ut fideles ipse doceret omnia, et suggereret eis omnia quecunque dixerit eis idem Filius. Hunc suum Spiritum, quia a Patre procedit, ueritas suis misit, ut illi testimonium per eos perhibeat de ipsis, qui nec a Filio ad eos mitteretur, nec ueniret si ipse Filius hinc non abiisset. Quod eis maxime expediebat, ne carnales remanerent, si Christum non nisi secundum  carnem nosse curarent. Hinc ueniens arguit mundum immundum de peccato incredulitatis, de iustitia suorum, et de iudicio diaboli foras eiecti. Hic quoque Spiritus ueritatis ueniens docet Christi discipulos omnem ueritatem, ut per ipsum spirituales effecti discant multa que Christus habebat eis dicere; sed quia adhuc carnales erant, non poterant hunc portare. Nec loquitur ad semetipsos, sed quecunque audit loquitur, et que uentura sunt annuntiat eis. Ille Filium clarificat, qui ante passionem eius non erat datus, quia iehsu nondum fuerat glorificatus. Hic est aqua illa uiua ad cuius haustum sitientes idem Filius inuitat. Hic quoque est Spiritus ueritatis, qui a te reges et presides, tanquam fidus aduocatus, loquitur in discipulis, ne sit necesse  premeditari qualiter respondeant, quibus datur in illa hora quid loquantur. Nec enim ipsi sunt qui loquuntur, sed Spiritus sanctus. Hic fecit ut apostoli testes essent Christi in Ierusalem, et ab ea quaquauersum usque ad ultimum terre. Ipse uisibiliter quoque eos inflammauit, omniumque linguarum sue septemplicitatis gratia donauit. Ipse in apostolis idioti et sine litteris restitit principibus sacerdotum et magistratibus Iudeorum, ut prohibiti loqui constanter responderent: »Obedire oportet magis Deo quam hominibus , et si iustum est in conspectu Dei uos potius audire quam Deum, iudicate. Neque enim possumus que audiuimus et uidimus non loqui ,« et cesi gaudentes a conspectu concilii irent quoniam  digni fuerint pro nomine Iesu contumeliam pati. Ipse illis orantibus locum in quo erant mouit, eosque ut uerbum Dei cum fiducia loquerentur repleuit. Ipse signa et prodigia multa per manus apostolorum fecit. Ipse cor unum et animam unam multitudini credentium effecit. Ipse debite cenobitis  pecunie fraudatores uerbo Petri occidit dicentis: »Anania, cur tentauit Satanas cor tuum mentiri te Spiritui sancto? Non es mentitus hominibus, sed Deo . Et utique conuenit uobis tentare Spiritum Domini .«

In quibus aperte predicatur, non hominum, sed Spiritus sancti fuisse pecuniam, qua cenobite illi temporaliter sic sustentabantur, nec quisquam egens inter illos inueniretur. Cui illi mentiti arguuntur,  moxque defunguntur, qui tentabant eumdem Spiritum sanctum abalienare ab illa pecunia, quam in ipso eorum uoto sibi sanctificauerat ad suorum cenobitarum stipendium, et quia aliquid peculiare sibi clam retinere, et pauperum Christi uictum, et uestitum pro parte alia palam exhibita mercari fraudulenter querebant. Ipse Simonem Magum ore Simonis Petri sine fine damnauit. Quia gratiam eius uendi et emi posse estimauit. In qua irreuocabili sententia considerandum est quanto uenialior fuerit reatus Ananie in transitorie sue pecunie defraudatione quam perfidi  Magi in sola estimatione fraudulenti negotii sempiterne gratie. Unde ille tentans Spiritum sanctum in fraude rei exterioris et uisibilis, quam sanctificauerat, sola morte exterioris hominis plectitur; hic autem fraudem interiori et inuisibili gratie meditatus, interioris hominis morte percellitur. Unde licet uterque in Spiritum sanctum peccauerit, tamen, secundum modum culparum, Ananias temporali morte punitus, perpetuam euasisse putatur; Simon autem morte perpetua damnatus, temporalem distulit, quia nec in hoc seculo nec in futuro remittenda ei erat blasphemia Spiritus sancti. Ananias ne puncto temporis in carne uiuere fuit permissus, quatenus mors illa sibi ad occultum remedium, et uiuentibus ad manifestum foret exemplum;  Simon uero in anima mortuus, aliquandiu temporaliter uiuere permittitur, ad augmentum sibi futurorum tormentorum, et ad exercitationem bonorum, cum tamen contritus et conterendus de medio hominum sit ablatus. In quorum uindicta hoc animaduertatur necesse est quia, ut ait B. Prosper, »nichil est infelicius felicitate peccantium, quia penalis nutritur impunitas, et mala uoluntas uelut hostis interior roboratur. Reseruatur enim eterno supplicio quod temporali nec punitur nec resecatur flagello.«



CAPUT XXuIII. Quanta operatus sit uel operetur idem Spiritus in Ecclesia usque in finem seculi.

Ad hec sic omnipotens Spiritus Petro apostolo  post ostensionem celestis lintei nuntios Cornelii adesse dixit, eumque gentibus Laptizandis direxit, quarum primitias sui effusione et omnium linguarum inspiratione etiam ante baptismum mundauit. Hic a gentibus circumcisionis et Iudaicarum ceremoniarum onus remouit, dicente Petro sic: »uisum est Spiritui sancto et nobis .« Hic Spiritus Iesu non permisit apostolos ire Bithyniam uel euangelizare in Asiam. Hic Paulum et Barnabam separari in opus Euangelii iussit. Hic eumdem Paulum in Macedoniam transire premonuit, quem postea Iudeorum uinculis alligandum et Romanis tradendum predixit. Ipse Spiritus testimonium reddit spiritui nostro quod sumus filii Dei et heredes, coheredes autem Christi. Per ipsum qui omnia  scrutatur etiam profunda Dei reuelauit Deus suis quod oculus non uidit, nec in cor hominis ascendit. Ipse per Paulum dat uirginibus consilium, nuptis quoque et uiduis. Ipsum habemus pignus Christi, clamantem in cordibus nostris: Abba, Pater. In ipso signati sumus in die redemptionis. Quem si quis non habet, Christi non est. Ipse denique »spiritus, attestante eodem Apostolo, adiuuat infirmitatem nostram. Nam quid oremus sicut oportet nescimus: sed ipse Spiritus postulat pro nobis gensitibus inenarrabilibus; qui autem scrutatur corda, scit quid desideret spiritus, quia secundum Deum postulat  pro sanctis .« Ipsum ab ore Christi post resurrectionem apostoli acceperunt, ut remitterent et retinerent peccata hominum. Et quid plura? Ipse catechismi et scrutiniorum, ipsius quoque baptismatis, missarum quoque et canonicarum horarum leges et solemnia celebrari docuit. Ipse sanctum chrisma instituit, ipse clericorum uel ministrorum diuersos gradus et officia in Ecclesia disposuit. Ipse diuersarum professionum homines non solum habitaculis et uictu, sed et uestitu distinxit. Ipse singulis professionibus rectores gradatim in unum consummandos preposuit. Ipse quidquid famulatui diuinitatis competit uel humane conuersationi honeste et utiliter expedit dictauit. Ipse quecunque Ecclesie sacramenta hactenus fuerunt,  sunt et erunt, preordinauit. Ipse martyrum rosis et confessorum liliis paradisum Ecclesie compingit. Ipse denique euangelistarum et apostolorum, omniumque orthodoxorum calamos et animos imbuit, uexit et preduxit ut, quocunque iret eius impetus, illuc et ipsi graderentur sequentes eum. Ipse Spiritus uite est in rotis, in Scripturis uidelicet canonicis, ut cum sanctis animalibus currentibus eant, et cum stantibus stent, et cum eleuatis a terra eleuentur, quia uerba eorum spiritus et uita sunt. Ipse eas sic uiuificat, ut homines quoque per illas uiuificet. Sine quo non solum non prodest quidquam earum littera, sed insuper occidit, ut caro Christi carnaliter intellecta. Ipse quoque decreta apostolicorum uirorum, canonesque sanctorum Patrum in  diuersis conciliis ad correptionem et disciplinam ecclesiarum Dei generaliter et specialiter promulgauit, attestante beato papa Damaso, qui hinc Aurelio Carthaginensi archiepiscopo sic scribit  : »uiolatores uoluntarie canonum grauiter a sanctis Patribus iudicantur, et a sancto Spiritu, cuius instinctu ac dono dictati sunt, damnantur, quoniam blasphemare Spiritum sanctum non incongrue uidentur, qui contra eosdem canones, non necessitate compulsi, sed libenter, ut prefixum est, aliquid aut proterue agunt aut loqui presumunt, aut facere uolentibus sponte consentiunt. Talis enim presumptio manifeste unum genus est blasphemantium Spiritum sanctum. Quoniam, ut iam prelibatum est, contra eum agit cuius nisu et gratia iidem sancti  editi sunt canones. Diabolica uero nequitia plerosque subtiliter fallere solet, et ita quorumdam imprudentiam, per similitudinem pietatis sepissime illudit, ut pro salubribus nocitura persuadeat. Idcirco norma sacrorum canonum qui sunt spiritu Dei conditi, et totius mundi reuerentia consecrati, fideliter a nobis scienda et diligenter tractanda est auctoritas, ne quoquomodo sanctorum Patrum statuta absque ineuitabili necessitate, quod absit, transgrediamur, sed fidelissime per ea gradientes, cum eis qui eos instinctu condiderunt diuino, mercedis  gloriam et laboris cumulum eorum meritis, auxiliante Domino, habere mereamur, etc.



CAPUT XXIX. Sententia S. Augustini de anime potentia, et retractatio ex ea, et quales sint promoti a laicis et metropolitani eorum.

Cuius Spiritus sanctificatio an totum corpus Ecclesie sanctificet atque regat si adhuc dubitatur, uel qualiter id agat si queratur, ineffabile et supra humanum modum hoc esse sciatur. Unde necesse est pie credatur et intelligatur, ne, si impie discutitur, offendatur. Potest tamen anima, quantum creature conceditur, predicare homini tantum artificem Spiritum, ut ex illa quantulamcunque mente concipiat ineffabilis diffusionis illius coniecturam,  qua fiat ei aliquis gradus ad uel tenuiter cogitandum incomprehensibilem Saluatoris potentiam. Anima quippe, ut beatus Augustinus sancto Hieronymo scribens ait, »per totum corpus quod animat non locali diffusione, sed quadam uitali intentione porrigitur. Nam per omnes eius particulas tota simul adest; nec minor in minoribus, nec in maioribus maior, sed alicubi intensius, alicubi remissius, et in omnibus tota, et in singulis tota est. Neque enim aliter quod sit in corpore totum sentit, tamen tota sentit. Nam cum exiguo puncto in carne uiua aliquid tangitur, quamuis locus ille non solum totius corporis non sit, sed uix in corpore uideatur, animam tamen totam non latet. Neque id quod sentitur per corporis cuncta discurrit, sed ibi tantum  sentitur ubi fit. Unde ergo ad totam mox peruenit quod non in toto fit, nisi quia et ibi est tota ubi fit, nec ut tota ubi fit cetera deserit? uiuunt enim et illa ea presente, ubi nichil tale factum est. Quod si fieret, et utrumque simul fieret, simul utrumque totam pariter non lateret. Proinde et in omnibus simul et in singulis particulis corporis sui tota simul esse non posset, si per illas ita diffunderetur, ut uidemus corpora diffusa per spatia locorum minoribus suis partibus minora occupare, et amplioribus ampliora.« Hec ita fieri ab anima, cum tanti doctoris sententia, tum quotidiana experientia constat.

Unde quis fidelium dubitare iam poterit Spiritum sanctum longe ineffabilius sanctificatione sua totam  replere Ecclesiam, ut pro qualitate ministrorum et rerum eius, singula que illi connectuntur et debentur sanctificet? Est enim clericalis ordo in Ecclesia precipuus, tanquam in capite oculi, de quo ait Dominus: »Qui tetigerit uos, tangit pupillam oculi mei .« Est et laicalis potestas tanquam pectus et brachia ad obediendum et defendendum Ecclesiam ualida et exerta. Est deinde uulgus tanquam inferiora uel extrema membra ecclesiasticis et secularibus potestatibus pariter subditum et pernecessarium. Porro in capillis capitis possessiones  Ecclesie, in unguibus autem uel reliqui corporis pilis facultates seculi non incongrue possunt accipi. Quas qui indiscrete uel uiolenter exteriori homini demit, necesse est grauiter offendat interiorem pro iniuria dehonestationis uel presumptionis. Quod non dubitandum est facere Spiritum sanctum, qui in uniuersitate Ecclesie longe prestantius anima omnia operatur in omnibus, diuidens singulis prout uult, et annuntians discipulis multa que ante passionem Christi non poterant portare. Unde sicut recedente anima, mox fetores et uermes corpus occupant, qui illud cum maxima hominum abominatione et abiectione in puluerem dissoluunt, sic et res ecclesiastice, recedente ab eis sua sanctificatione, mox demonum iuri cum summa maledictione  Dei et sanctorum Patrum relicte dispereunt. Quapropter, secundum quod Dominus in Euangelio ait homini, diuisionem hereditatis exigenti: »uidete et cauete ab omni auaritia .« O uos diuisi diuisores, et tandem uel sero indiuidua diuidi non posse cognoscite, iamque diuisoribus nolite acquiescere, si cupitis animabus uestris et illorum consulere. Nempe sequendo que uidentur, et spernendo que non uidentur, calamum uani honoris temporaliter capescitis, nec supreme beatitudinis aulam, aut extreme miserie . . . . post modicum respicitis.

Que si maxima pars uestrum Christiano talia retractaret animo, nequaquam hoc tanto Ecclesie iugiter angeretur malo. Sed, proh dolor! a laicis  dignitatibus ecclesiasticam dignitatem adepti, cum iuxta canonicam auctoritatem deberent cum suis auctoribus et fautoribus non solum communione altaris, sed et ingressu ecclesie priuari, primum locum in ea, et dispensationem sacramentorum, Christi omniumque regimen atque dispositionem adipiscuntur, cuius etiam limina contingere prohihentur, ut puta periuri principibus, quibus in tanta presumptione infideles aut consentiunt aut insistunt; sacrilegi, fures et latrones Deo, cui sancta sua furantur et uiolenter diripiunt; homicide insuper pauperibus Christi, quorum patrimonia et pecunias fraudant et suis usibus uindicant; excommunicati Deo et omnibus sanctis eius preteritis,  presentibus et futuris, quorum disciplinam destruunt et conciliant, quos scandalizare et offendere non curant. Qui uere iam non sunt habendi ut alii intra Ecclesiam indisciplinati Christiani, sed ut uere blasphemantes Spiritum sanctum heretici, dum proterue et uoluntarie transgrediuntur leges conscriptas et subscriptas digito Dei. Quorum peccatis communicant procul dubio primates et metropolitani, qui talibus et sine canonica discussione manus imponunt, reclamante Apostolo in Epistola ad Timotheum. Taliter nimirum talium principum, sacerdotumque et fautorum illorum causa quid Ecclesia etiam uisibiliter nonnunquam patiatur, aperte indicat Micheas propheta: »Audite, inquit,  hec, principes domus Iacob, et iudices domus Isrel qui abominamini iudicium, et omnia recta peru titis, qui edificatis Sion in sanguinibus, et Ierusalem in iniquitate. Principes eius in muneribus iudicabant, et sacerdotes eius in mercede docebant, et prophete eius in pecunia diuinabant, et super Dominum requiescebant, dicentes: Nunquid non Dominus in medio nostrum? Non uenient super nos mala. Propter hoc causa uestri Sion quasi ager arabitur, et Ierusalem quasi aceruus lapidum erit, et mons templi in excelsa siluarum .«



CAPUT XXX. Recapitulatio de depositione hereticorum et sententia Ezechielis in eos.

 Hinc iam licet maxima ex parte spicula aduersariorum catholicis obiecta Domino donante aut repulerim aut decusserim, aut certe retuderim, adhuc tamen in calce libri huius retundendum arbitror spiculum illud nimio toxico imbutum, quo obstinato impetitur ecclesiastica regula, quatenus si iuxta eam consequitur hereticos deponendos, consequatur quoque iuxta assertionem illorum eosdem gratiam ecclesiasticam adeptos, a cuius ascensione ut deponantur sit necesse. Quapropter hinc quoque trutinatores uerborum interim patienter interrogo, a quo gradu diuine gratie deponantur, quibus Psalmista sic imprecatur: »Disperge illos in uirtute tua, et depone eos, protector meus, Domine« . Quin etiam a quo gradu ecclesiastico deponantur pro quibus  catholica in die Dominice Passionis sic precatur: »Omnipotens sempiterne Deus, qui saluas omnes, et neminem uis perire, respice ad animas diabolica fraude deceptas, ut, omni heretica prauitate deposita, errantium corda resipiscant, et ad ueritatis tue redeant unitatem.« Ecce hic catholica rogat ut heretica prauitas ab animabus diabolica fraude deceptis deportetur. Psalmista quoque superius, ut inimici eius deponantur. In qua utique depositione nullam depositionem ab alicuius gratie uel dignitatis excellentia quam prius habuerint intelligere possumus, nisi solam presumptionem heretice falsitatis, quam sub specie catholice ueritatis sibi pertinaciter arrogant. Sic et Simoniani seu quilibet heretici cum  deponi iubentur, non ab aliqua ecclesiastice ordinationis gratia quam hactenus habeant deponi iubentur; sed etiam ab exteriori facie ecclesiasticorum graduum, qua ad perditionem suam populique Christiani deceptionem per imposturam abutuntur. Quibus maxime aptari potest fabula de asello pelle leonis induto, qui presumpto, seu quod aptius dicitur, simulato leonino uigore, turbabat pauidas per rura oues, cum nil omnino leonine fortitudinis, excepto uano terrore, ex his exuuiis uel spoliis sibi uel cuiquam acquirere potuerit. Cui dum rusticus pellem leonis detraxit, nil prorsus leonine potentie quam ex pelle illa accepisset aut haberet ei detraxit; sed solam quam ex illa hypocrisi contraxerat presumptionem,  sicut eidem asello rusticus dum spoliatum cerneret, dixisse fertur:

Forsitan ignaros imitato murmure fallis:
   At mihi, qui quondam, semper asellus eris.

Est quoque aliud quod in illa oratione poscitur, scilicet, ut heretici et schismatici ad ueritatis diuine redeant unitatem. In cuius quoque prefatione monemur orare pro ipsis, ut Deus ac Dominus noster eos ab erroribus uniuersis ad sanctam matrem Ecclesiam catholicam atque apostolicam reuocare dignetur. Unde luce clarius constat in unitate Ecclesie catholice atque apostolice non adesse, ad quam ut reuocentur et redeant, ab eadem uniuersali Ecclesia oratur. Ergo Simoniani aut heretici non sunt, et in Ecclesia sunt, aut certe heretici sunt, et extra  Ecclesiam sunt. Porro si in Ecclesia sunt, catholici sunt, atque accipere possunt Spiritum sanctum, sicque iam heretici nec habendi nec dicendi sunt. Si autem extra Ecclesiam sunt, certe aut heretici aut pagani sunt, et ideo accipere non possunt Spiritum sanctum, quia extra Ecclesiam non potest accipi, protestante Domino superius: cuius procul dubio sententiam, cum omnes orthodoxi, tum egregius Prosper secutus ait: »Sicut considerandum est quid et cui uoueas, ita etiam considerandum est ubi uoueas: quia ueri sacrificii locus extra Ecclesiam catholicam non est.« Quod uersu quoque declarans subdit:

Norit qui reddit Domino pia uota Tonanti,
   Unum diuinis cultibus esse locum,
 In toto mundo quem uera Ecclesia prebet,
   Et sine quo nullum iustitie est meritum.

In quibus plane predicatur, nec ueram Ecclesiam, nec uerum sacrificium, nec ueri sacrificii locum, nec diuinum cultum conuincentur habere, sicut nec alii heretici. Quid ergo pariter habent? Solam falsitatem cultumque demoniacum. Sed esto, dicitur apud eos sacrificium, sacerdotium et cetera catholicorum sacramenta et insignia. Et, o quam multa dicuntur, que omnino nil earum rerum quarum uocabulis indicantur in se habere comprobantur? Quod cum superius ubertim monstratum sit, etiam ex uerbis Ezechielis prophete monstrari poterit, ubi dicit prophetantibus de corde suo: »ue prophetis insipientibus,« etc. usque »et scietis quoniam ego  Dominus .«



CAPUT XXXI. De propriis dictionibus in supradicti prophete et beati Gregorii uerbis subiunctis.

Que prophete uerba idcirco istic seriatim inseruimus, quia etiamsi alia deessent, hec sola confutationi hereticorum et precipue obiectionibus Simonianorum sufficerent. Ut enim cetera premisse prophetie pretermittamus, quod solum inde presenti opere est pretium summotenus attingamus, uidelicet parietem a populo edificatum prophete liniant absque paleis. Siquidem lateres in nonnullis prouinciis et maxime Orientis sic conficiuntur, ut luto palee admisceantur, quibus lutea materies colligetur,  nec calor postmodum resoluat quod humor conglutinarat. Unde et ipse palee istic temperatura dicuntur, quia contemperant dissolubile lutum ne resoluatur. Populus ergo sese in parietem edificat, dum Ecclesia Christi fieri laborat. Sed a pseudoprophetis, hereticis scilicet, quia luto uisibilium sacramentorum sine temperatura inuisibilis gratie linitur, casurus est. Qui profecto paries, non esse paries dicitur, et litura non litura, et prophete non prophete, et uiuificate anime non uiuentes, et mortificate non morientes. Ubi etiam illorum pena predicitur, qui cor iusti, quem Deus non contristauit, contristant, et manus impii ne reuertatur a uia sua mala et uiuat , confortant. Quod autem res uisibilium sacramentorum, que apud hereticos  Christianismi inueniuntur, non solum detrimenta sed et stercora sint, ex uerbis Apostoli ad Philippenses ostendatur, ubi sacrificia et ceremonias que apud hereticos Iudaismi post passionem Christi obseruabantur, quanti prius fecerit, quantiue impresentiarum faciat, predicat, dicens: »Secundum iustitiam que in lege est, conuersatus sum sine querela. Sed que mihi fuerunt lucra, hec arbitratus sum propter Christum detrimenta. uerumtamen et existimo omnia detrimentum esse propter eminentem scientiam Iesu Christi Domini mei, proter quem omnia detrimentum feci et arbitror ut stercora, ut Christum lucrifaciam .« Dominus quoque per Malachiam Iudaicum sacerdotium reprobans, ait: »Ecce ego proiiciam uobis  brachium et dispergam super uultum uestrum stercus solemnitatum uestrarum, et assumet uos secum .« Quod beatus Hieronymus exponens subdit: »Quia ad sacerdotes loquitur: Proiiciam, inquit, in facies uestras ea que sanctiora putatis in lege, et uobis a Deo pro uirtutum munere ex hostiis condonata. Armum enim, id est brachium, et pectusculum, et linguam, et uentriculum, et ea que in Leuitico describuntur, accipiebant ex hostiis sacerdotes. Que omnia pro peccatis eorum se abiicere, et in facies sacerdotum mittere contestatur: ut scilicet tales sint qui offerunt talia qualia et illa que offeruntur. Et assumet uos, inquit, secum, id est stercus solemnitatum uestrarum, ut fatentes facies  putrida stercoris commistione turbentur.« Ad hec ex uerbis quoque beati Gregorii, cuius improprias dictiones pro propriis defensores Simon anorum accipiunt, ostenditur quam multa improprie dicantur. Ait enim in tractatu Euangelii Theophanie: »Omnia elementa auctorem suum uenisse testata sunt. Ut enim de eis quiddam usu humano loquar, Deum hunc celi esse cognouerunt, quia stellam protinus miserunt. Mare cognouit, quia sub plantis eius se calcabile prebuit. Terra cognouit, quia eo moriente contremuit. Sol cognouit, quia lucis sue radios abscondit. Saxa et parietes cognouerunt, quia tempore mortis eius scissa sunt. Infernus cognouit, quia hos quos tenebat mortuos reddidit. Et tamen hunc quem Deum omnia insensibilia  elementa senserunt, adhuc infidelium Iudeorum corda Deum esse minime cognoscunt, et duriora saxis scindi ad penitentiam nolunt, eumque confiteri abnegant, quem elementa, ut diximus, aut signis aut scissionibus Deum clamant.« Itaque Simoniani eorumque obstinati defensores necesse est fateantur beatum Gregorium istic improprie locutum. Alioquin, si attendunt proprie locutum, necesse est profiteantur eum fuisse Manicheum, qui insensibiles res, non solum animam uitalem, sed sensualem habere crediderit et predicauerit. Quod si profiteri timent, necesse est nobiscum confiteantur tandem nec celos, nec mare, nec terram, nec solem, nec saxa, nec parietes, nec infernum cognouisse aut clamasse suum auctorem, nec fecisse in obsequium  eius omnia illa que predicantur fecisse: sed repentina et inusitata immutatione uel concussione sui cognitum ab hominibus et predicatum cata tropon metonymian, per quem id quod fit solet indicari illo quo fit, uelut homo dicitur puluis, et celum er. Hoc nichilominus tropo Deus cognouisse quid dicitur, cum efficit ut ab hominibus id cognoscatur. Hoc spiritualem gratiam uel columbam uendi beatus Gregorius fatetur, cum uendi putatur. Siquidem, ut ipse asserit, usu humano locutus, sicut insensibilia sentisse, sic et inuendibilia uendi est concionatus.



CAPUT XXXII. De criminosis catholicis promotis uel post lapsis, et de ministerio, et de depositione eorum.

Itaque his et aliis quampluribus argumentis constat  Simonianos nil ecclesiastice dignitatis obtinuisse, quamuis eorum defensores impudenter persuadere laborent honorem in eis acceptum perdurare, nisi Romane et apostolice sedis antistes, aut metropolitani eorum comprouinciales episcopi eos synodaliter deiiciant. Quomodo enim in eis perdurare potest quod nullatenus acceptum est? Quod uero subiungunt hoc etiam de cunctis criminibus considerandum est, ut si presbyter adulterium fecerit deponatur, nouerint hoc longe habendum et agendum. Denique in tantum heretici differunt a catholicis, ut quantumlibet criminosus catholicus acceptior sit Deo et tolerabilior hominibus, quam quantumlibet iustus, si dici potest, hereticus. Unde catholicus etiam criminosus quidquid boni facit  uel habet, procul dubio bonum est merito fidei, sine qua non est. Porro hereticus etiamsi habeatur iustus, quidquid boni facere uel habere uideatur, procul dubio malum est merito perfidie sue, cum qua quidquid facit peccatum est. Quod superius tot testimoniis constat monstratum, ut hic non sit inde diutius dicendum. Aut enim ignoratis, aut dissimulatis seu neglectis humane fragilitatis criminibus uel peccatis nonnunquam sacerdotii dignitas conceditur indignis, quorum promotione aut necessitati uel utilitati proximorum in catholica pro tempore consulitur uel uoluntati obsecundatur. Quibus, quia fidei catholice sunt, credendum est, dum promouentur a catholicis, conferri Spiritum sanctum quem  habent, etsi non ad suam, tamen ad aliorum salutem perficiendam. Et adest ergo eis Spiritus sanctus ministrantibus, et abest transgredientibus. Adest enim ministerio quod fidei eorum a fidelibus creditum recognoscit; abest iniquitati eorum quam non cognoscit. Dignatur adesse in sacramentis suis sibi obsequentibus, et dedignatur adesse in prauitate morum sibi resistentibus. Itaque quantulacunque fide cordis eorum Spiritus sanctus inuitatus ministerio oris et manuum eorum sanctificandis ad suorum salutem rebus infunditur, sed perfidia scelerum offensus ad condemnationem sceleratorum prouocatur. Qui quoniam ministri sunt et scelerati, ministerium eorum suscipit, scelera despicit et punit; sic ministris presens ut sit sceleratis absens. Quibus  sane aptari potest sententia illa prophete qua Domino dicit: »Prope es tu ori eorum, et longe a renibus eorum .« Siquidem Spiritus sanctus in cordibus talium ministrorum fidei, cuius est auctor, presidens, secundum Deum postulat pro sanctis et impetrat quidquid secundum Deum expedit eis. Quod reuera metonymicos dicitur agere; quia postulare facit et impetrare, cum ipse cum Patre et Filio postuletur, et donet etiam per ministerium criminosis; sed tamen catholicis a catholicis impositum, ut necessitati uel utilitati catholicorum pro tempore et loco consulatur. Quos nimirum ministros, etsi plurima mala accusant, nonnulla tamen bona excusant, fides scilicet, que pro modulo suo spei et caritatis capax est; tum necessitas et utilitas,  deuotio quoque seu petitio Ecclesie, deinde gratuita ordinatio ab illis qui gratuito eam accepere. Quibus si deest uite innocentia secundum canonicam disciplinam, adest tamen obedientia, uel sola promotio ad ministerium ecclesiasticum sine aliqua uenalitate secundum datam ab ipso Domino Iesu Christo regulam, qua utique firmatur ex parte una, etiam si infirmatur ex altera. Que Dominica regula si abesset, nil gratie quis, quamlibet alias innocens, dare et accipere posset. Liquet ergo hac sola regula etiam prauos ad aliquid dirigi, dum ei consentiunt, et sine illa etiam non parum rectos deprauari, dum ab ea dissentiunt. Quapropter in ministris modo quo dictum est promotis, uel post promotionem in aliquod crimen lapsis acceptus honor perdurat,  quandiu eorum culpas Ecclesia aut ignorat aut disimulat, et propter utilitatem aliorum, sub spe penitudinis talium tolerat. Talium depositio quandiu ab illis quorum interest qualibet occasione differtur, officium quo iam indigni sunt adimplere pern ittuntur, totumque quod ab eis interim fit pro ministerio prius sibi commisso, uel postea permisso, sanctum habetur. Quod quamuis ipsis ad penam, aliis tamen proficit ad uitam. Tales uere deponuntur cum deponuntur, quia etsi non merito, officio tamen ueram promotionem habuisse noscuntur. Nec cum eis deponuntur aut damnantur quotquot ab eis ante suam depositionem canonice promouentur, aut queque ab eis catholice administrantur.



CAPUT XXXIII. De qualibuscunque promotis a Simonianis, et repulsione obiectionis aduersariorum.


Sed non sic impii Simoniani, non sic, quorum depositio non est habiti honoris priuatio, sed simulate uel estimate promotionis detectio uel confutatio. Quos cum multa sint que accusent, nulla sunt que excusent. Neque enim in eorum, ut putatur, ordinatione necessitati aut utilitati Ecclesie consulitur, nec deuotioni aut petitioni acquiescitur, sed soli auaritie utrinque prouidetur. Nec attenditur fides catholica aut doctrina apostolica, sed perfidia heretica et ambitio Simoniana, nec aliqua uite innocentia, sed sola pecunia. Unde etiam quod non nisi gratis dari et accipi potest, uendere et emere  student. Cui ergo in talibus ordinationibus consulitur, nisi auaritie duorum? Neque enim prior eorum prius aut pro Deo aut pro proximo manum admouet aut os aperit, quam alter manum marsupio admouerit, aut os promissioni aperuerit. Et qua fronte astruitur quantumlibet iustos homines uel gratis posse accipere aliquid gratie a talibus, quibus nil fidei Christiane, sed totum perfidie demonice cooperatum fuisse aut cooperari dignoscitur? Qui etsi uideantur interdum aliquos gratis promouere, constat eos non gratis id agere; sed aut obsequium eorum, aut aliorum fauorem seculariter tantum requirere. Que duo si palam absunt, datur tamen coniici eos in gratuita, ut putatur, promotione nobilium aut religiosarum personarum, sibi clam aucupari  fauorem seu auctoritatem eorum, ut iam ab eis promoti sint sue promotionis securiores, et promouendi ad emendum promptiores ipsique ad uendendum audaciores. Sic aut presens negotium ab illis exercetur, aut ex presenti preteritum confirmatur, aut certe futurum inuitatur. A quibus omnibus munerum speciebus licet excutiende sint manus ecclesiasticorum; tamen ante omnia a pecunia, que nominatim ab apostolo Petro reprobata, et ipso Simone Mago fuit damnata. Preterea non putatur absurdum istic quoque obuiatum ire alii argumentationi uaniloquiorum. Aiunt enim:

OBIECTIO. Lex imperatorum sancit ut si quis hoc uel illud fecerit, capite plectatur. Euenit autem ut aliquis secularis crimen illud committat, pro quo  lege data capite plecti debeat. Quod donec iudex cuius interest perficere differt, aut misericordia aut negligentia, nunquid interim non uiuit? Nunquid non caput, quod iuste debet amittere, portat? nunquid tandem, si postea genuerit filium, filius pro paterno crimine sanguinis reus erit? Non plane. Quoniam ille qui crimen commisit, solus supplicii sententiam sustinebit.

REPULSIO. Que sane argumentatio pro nobis facere comprobatur, non contra nos pro cephalis uidelicet, hoc est capitatis, non autem pro acephalis. Quia uero gratis a catholicis promoti, licet ante aut post promotionem suam inueniantur criminosi, non sine capite sint, paulo superius ostenditur satis, simulque  quod ante illorum depositionem promoti ab eis non pereant pro eis. Quamobrem constat premissa argumentatione nil defensionis prouisum acephalis nec eorum filiis, quia caput, id est officium ecclesiasticum nec habent nec habuerunt quo priuari possint. Superflua enim lex esse conuincitur, qua quis priuari eo quod non habet sancitur. Tale est enim ac si dicatur: Si quis decollatus hoc uel illud fecerit, capite priuetur. Nimirum decollatus est omnis hereticus, heresi sua a capite Ecclesie Christo abscissus; et quotquot deinceps ab eis promoueri uidentur. Unde et mortui a mortuis nascuntur, ac per hoc nil nisi morticinum ab eis quisquam consequitur, quibus quid auferatur in sua depositione, premonstratum est abunde.



CAPUT XXXIu. Argumenta ex mundanis legibus contra promouentes uel promotos Simoniacos.


Itaque suo ipsorum iudicio constat actionem horum defensorum infirmatam. Neque enim agitur cum illo quem defendendum suscepit, sed contra illum. Nam dum laborant probare acephalos caput sibi habere atque gestare, seu iure decollatos generare posse, superfluam argumentationem ex acephalis, quod caput portent et generent antequam decollentur, concepere, et post longam parturitionem abortientes de sue iniquitatis uulua proiecere. Unde explosa hac, ut uere friuola, a coniunctis cause et consimilibus sumantur argumenta. Ager est aliquis qui, iudice corrupto a pecunia, fauore illius et iniqua  sententia obtinet aliena predia. Hunc si postea iustus iudex detectum inde eiiciat, et priori domino uel eius heredibus, sua, ut iustum est, cedant, nunquid sortes, aliquibus donatas aut uenditas, seu titulos uel ministeria et iura ab inuasore ibidem prestita legitimus possessor conseruat, et non potius sibi suisque consulens ea inde exterminat? Alioquin si hec ob reuerentiam uel gratiam inuasoris pretermittit, quasi ille iuste ibidem aliquid disposuerit, sua ignauia ius suum sibi infirmat et alienat, atque aduersario suo confirmat et reuocat. Hoc sane argumento iniuste acquisitionis iusteque amissionis seu iuste recuperationis potest doceri quid a Simonianis uendatur, quid ematur, quid gratis siue non gratis ab illis promotis conferatur, quid in aliena  possessione uel sibi uel aliis proficue disponatur et agatur. Siquidem, quamuis inuasor profiteatur, attestante sibi iniquo iudice, se iustitiam suam accepisse, habuisse, et aliis donasse aut uendidisse, uel postea sibi ablatam iniuste; tamen constat nec eum, nec quoslibet per eum aliquando aliquid preter solam iniustitiam et detrimentum suum in huiusmodi fundis acquisisse. A quibus dum pena legum et multiplicata restitutione presumptarum rerum multati, pariter tam factores quam fautores eiiciuntur, non iustitia quam nullam in eis habuerunt, sed sola iniustitia quam incurrerunt, priuantur. Denique iudex crimine periurii et falsitatis per penitentiam exuendus deiicitur; inuasores uero  lepra falsitatis quoque et rapine haud secus absterguntur; sin alias usque ad nouissimum quadrantem eternaliter reddetur quod hic temporaliter contrahitur. Testis enim falsus non erit impunitus . Et nemo diu gaudet qui iniquo iudice uincit. Amplius. Nonne si quis rem quamlibet furatus deprehenditur, in quadruplum eam, testante Salomone, reddet, et omnem substantiam domus sue tradet? Si autem quis furtiuum scienter comparauerit, et pretium datum perdidit, et nichilominus tenetur noxa et pena furis. Qui uero nescienter, pretium quoque datum perdit et mercem emptam sine nota furis restituet. Si tamen iureiurando arguentibus comprobauerit se nescisse furto sublatam ubi comparauit, alioquin si uel sibi uiolenter retinere  contenderit, aut super furto se excusare distulerit, noxam furis cum nota et pena subibit. Quod necesse est eum passurum, qui uel gratis acceperit a fure furtiuum. Qua de re colligatur quia, si sine infamia, damno et pena non euadit quisquis a fure quodlibet furtiuum acquisierit, quandocunque apud eum repertum furit; multo magis illi qui a furibus Simonianis aut scientes aut nescientes pretio uel dono columbam Dei furatam, ut uidetur, acquirunt et tanto magis, quanto maiora e cariora sunt diuina humanis. Ergo aut probetur Simonianos, sicut et alios hereticos non esse fures et latrones, aut concedatur nil ab eis acceptum uel accipi posse sine infamia, damno et pena, que certe nequeant declinari sine satisfactione legali. Quod si adhuc minus compertum  habetur an Simoniani sint fures et latrones, diligenter attendatur et fideliter credatur quia, si heretici sunt, procul dubio fures et latrones sunt; si autem catholici, aut pastores erunt aut mercenarii. Sed ne huic ambiguo diutius hereatur, pastor summe bonus speciatim illud resoluens audiatur. Siquidem suo sermone uelut indice pastores mercenarios, fures et latrones, oues et lupos singillatim demonstrat. Et pastores quidem indicans, ait: »Qui intrat per ostium, pastor est ouium; huic ostiarius aperit, et oues uocem eius audiunt, et proprias oues uocat nominatim, et educit eas, et, cum proprias oues omiserit, ante eas uadit ; et bonus pastor animam suam ponit pro ouibus suis .«  Mercenarios deinde ostendens, inquit: »Mercenarius, et qui non est pastor, cuius non sunt oues proprie, uidet lupum uenientem, et dimittit oues et fugit. Mercenarius autem fugit, quia mercenarius est, et non pertinet ad eum de ouibus .« Porro fures et latrones demonstrans, ait: »Amen dico uobis, qui non intrat per ostium in ouile ouium, sed ascendit aliunde, ille fur est et latro . Et omnes quotquot uenerunt,« subauditur non per ostium, »fures fuerunt et latrones . Fur non uenit, nisi ut furetur, et mactet et perdat .« Oues quoque specialiter designans, ait: »Oues pastorem suum sequuntur, quia sciunt uocem eius; alienum autem non sequuntur, sed fugiunt ab eo, quia non nouerunt uocem alienorum , nec  audiunt fures et latrones .« Iam lupos exprimens, ait: »Lupus rapit et dispergit oues .«



CAPUT XXXu. Replicatio sententie Domini de bonis pastoribus et mercenariis.

Que uerba Domini quamuis ad plenam dignoscentiam bonorum et malorum sufficiant, tamen propter aliquos tardiusculos breuiter replicanda putamus. Et primum de pastoribus bonis hoc tantum insinuamus quia membra sunt ipsius summi Pastoris, in quo uno uelut capite omnes consummati per illum sunt, sub illo, cum illo unus pastor unius ouilis. Ii plane siue sint episcopi, siue reliqui rectores Ecclesie et ministri, tanquam filii et uernaculi magni Patrisfamilias,  oues eius non sibi ipsis pascunt, sed illi, non querentes sua sed illius lucra, simplici uictu et uestitu contenti, quem paterfamilias ex lacte et lanis ouium suarum eis constituit. Decimas enim et primitias, oblationesque fidelium atque debite subiectionis reuerentiam ad hoc tantum exigunt, ut pascere oues sic sufficiant, ne in uia media [fame] et nuditate deficiant. Ii ante oues uadunt, easque cognoscunt, et cognoscuntur ab eis. Ii ouibus pascua salubria et uitalia prouident, et pro tempore nunc blandiuntur nunc minantur. Ii pecus pingue et forte diligenter custodiunt, infirmum et debile seu fractum sanare, recreare et consolidare solerter insistunt. Ii baculis et clamoribus ualidis lupos arcent ab ouibus, dum potestatibus ereis seu terrenis suam uigilantiam pro  earum defensione opponunt, ne aut diabolus spiritualiter tentando, aut quilibet raptor secularis carnaliter persequendo diripiat eas et dispergat. Unde nonnunquam, resistendo talibus, grauia pericula constanter subeunt, et proprii corporis morte deuotas animas pro ouibus alacriter ponunt. Quo maxime indicio cognoscuntur boni pastoris esse, quia non fugiunt uidentes lupum uenire. Tales nimirum intrant in ouile per ostium Christum, gratis electi et promoti ad hoc ministerium, gratis et sincere uocibus et moribus euangelizantes Christum. Neque enim accipiunt temporalia stipendia ab ouibus, quia euangelizant, sed ut euangelizare sufficiant; nec ut temporaliter ditescant aut nitescant, sed ut sue temporali necessitati  ad ouium Christi perpetuam salutem consulant. Quibus nil obstat in patria quod sumptus sumpsere in uia, quia non quesiuere ex illis sacculos temporales sibi implere, sed temporaliter fratribus in Christo uiuere, sic sibi debitis hic usi sumptibus, ut illic plenis utantur mercedibus. Diximus de paucissimis electis; dicamus de plurimis ad pastoralitatis ministerium uocatis. Et primum de nomine mercenarii dicatur. Mercenarius a mercede et anno compositum nomen est, eo quod, mercede annua conductus, procurat causam uel pascit oues sui conductoris. Quia quamuis pascat, pastor tamen non esse predicatur a domino, quia oues non sunt eius proprie. Neque enim salutem earum et augmentum querit in eis tanquam in propriis, sed mercedem suam  ex eis tanquam ex alienis. Quod ueniens lupus manifestat; quia mox uisus mercenarium fugat, qui non fugeret si oues sue essent, uel si ipse pastor esset. Sed quia mercenarius est, fugit; neque enim ad eum pertinet de ouibus, quarum nec uitam, nec bonam ualetudinem, sed solam pastionis mercedem lucratum iri querit. Que utique quia ad eum pertinet, et non oues, non liberat eas, aut cum aliquo periculo suo defendit a periculis ingruentibus, sed se tantum pacte mercedi, cuius occasione oues pascebat, reseruat. Quarum sicut incolumitatem ante pactam mercedem non quesiuit, sic nec post persolutam querit. Que si pariter pereant, etiam quando pascuntur, non curat; tantum ipse sua mercede non careat. Est tamen necessarius patrifamilias, oues  eius ad pascua ducendo et reducendo, sed inutilis lupos fugiendo.



CAPUT XXXuI. De mercede mercenariorum et promotione eorum.

Tales procul dubio sunt omnes qui, sub nomine pastoris super cathedram pastoralem sedentes, Ecclesiam Christi regunt, et sua tantum, non Christi querunt. Et que sunt sua? Primi recubitus in cenis, et prime cathedre in synagogis, et salutationes in choro, et uocari ab hominibus Rabbi. Deinde lana et lac ouium, omnes uidelicet reditus fidelium populorum, quos in usum suum et lucrum conuertunt, quos sue luxurie et auaritie studio tam uiolenti exigunt, ut nonnunquam ab ouibus non solum lac et lanam, sed insuper sanguinem cum eis eliciant et  extorqueant, dum tyrannico dominio tenues quod non habent reddere cogunt. Qui nullis spiculis se pro ouibus opponunt; sed nec mutiunt, si in aliquo se ledi posse a lupis sentiunt, uel si lana uel lacte aliquandiu fraudari ab ouibus male sanis metuunt, dum curari refugiunt. Qui tamen non culpantur, quod hec ad non sibi delegata iuste accipiunt; sed quod tantum horum datum et usum, non fructum amant et requirunt, nec nisi propter hec oues pascunt, que in tantum pastoribus debentur, ut mala fiant non reddentibus, etiam si bona non sint accipientibus, ubi hec sola exiguntur. Qui, quia Christum catholica predicatione predicant, per ostium quidem in ouile ouium ad oues, educturi et reducturi  eas, intrant; sed quia serui et non filii sunt, non manent in domo in eternum. Neque enim dicendi sunt aliunde descendisse, aut extra Ecclesiam, oues scilicet Ecclesiam pascere, nec uenisse ut furentur et mactent et perdant; sed ad hoc tantum ab aliis inuitati, ut mercedem suam accepturi custodiant et pascant. Quod quia plus caritate temporalis mercedis quam sempiterne agunt, non pastores sed mercenarii sunt; quia non contenti conuictu et uestitu tanquam domestici patrisfamilias, annuas sibi mercedes expetunt, quibus priuatos sacculos distendant, ne forte remoti aliquando ab ouium cura, que non sunt ipsorum, uacui remaneant. Talibus, quia totum quod queritur ex ouibus recipiunt in uia, dicetur in patria: »Amen dico uobis, recepistis  mercedem uestram .« Isti sane non sunt de paucis illis qui saluantur, quia non contendunt nunc intrare per angustam [uiam], sed de multis qui postea querunt intrare, et non poterunt. Cum enim, ut Lucas testatur, intrauerit Paterfamilias et clauserit ostium, et incipient foris stare et pulsare ostium dicentes: »Domine, aperi nobis,« respondens dicet illis: »Nescio uos unde sitis.« Tunc incipient dicere: »Manducauimus coram te et bibimus, et in plateis nostris docuisti ,« uel sicut Mattheus ait: »In nomine tuo prophetauimus, et in tuo nomine demonia eiecimus, et in tuo nomine uirtutes multas fecimus. Et tunc confitebitur illis, quia nunquam noui uos. Discedite a me omnes, operarii iniquitatis .« Qui tamen mercenarii  quandiu preesse fidelibus permittuntur, necessarii sunt; quia sacramenta ecclesiastica et fidem catholicam occasione sue mercedis dispensant et predicant. Unde et toleratur eorum praua uita, et honoratur officium quo prouidentur plebibus necessaria. Quorum promotioni ut consentiretur, quia communis necessitas et non priuata cupiditas mediastina fuit, non dubitandum quin multis fidelibus, saluti sue pro temporis necessitate consulentibus, concessum sit quod Dominus duobus consentientibus concedendum repromittit, dicens: »Si duo ex uobis consenserint super terram, de omni re quamcunque petierint fiet illis a Patre meo .« Unde, necessitate imperante, presens aut preterita eorum  actio non disquiritur, sed soli ministerio et predicationi fidei Christiane in talibus consulitur. Quorum etiam post promotionem qualiscunque conuersatio nonnunquam ab Ecclesia toleratur, nisi forte a fide ab illis deuietur. Ut enim secularium mercenarii non ex culpis, quibus sibi tantum nocent, examinantur, sed ex sollicitudine et utilitate qua ouibus possunt prodesse, sic et mercenarii Ecclesie. Et sicut illi, si deprehenduntur fures fuisse, non assumuntur, uel, si assumpti furari ceperint, abiiciuntur; sic et isti, si ante uel post suam promotionem heresi languere noscuntur. Et sicut illi queruntur et ad ministerium quodlibet inuitantur spe secularis mercedis; sic et illi spe ecclesiastice stipis.



CAPUT XXXuII. De eo quod catholici nullum pro crimine promoueant, et Simoniani pro solo crimine omnem.


Nec super hoc isti dant aut permittunt suis ordinatoribus aliquod pretium, sed magis accipiunt instar mercenariorum seculi, qui, nisi mercedis que conuenerit fuerint securi, nulli se obligabunt seruituti. Alioquin ex alienis rebus furtum meditati arguuntur, quod oblata pretia sub obtentu aliene utilitatis sibi aucupantur. Siue ergo illi, siue isti, necessario et non superfluo precario et non pretio utilitati aliorum acciuntur et conciliantur. Unde, siue criminosi siue innoxii habeantur, gratis necesse est regendis preficiantur. Quod apud Simoniacos non fieri nemo est qui nesciat, quibus siue criminosis  siue innoxiis, nec necessitas nec deuotio populorum, sed sola pecunia commendat. Neque enim solent aut uere possunt a se promouendis dicere: Accede ut promouearis, quia necessarius uel complacitus es Ecclesie; sed quia dedisti aut daturus es nobis solidos centum uel quotlibet. Nunquid adhuc auditum est dictum a quantumlibet sceleratis catholicis cuilibet promouendo: Accede ut promouearis, quia adulterium, periurium et his similia fecisti? Absi! Sed quid? Necessarius es ministerio, et complacitus Ecclesie. Nec promouendus dicit: Da mihi gradum ecclesiasticum, quia fornicator aut sacrilegus sum, sed quia uolo meum Ecclesie Dei prebere obsequium, ut ex illa merear stipendium debitum. Denique instar principis demoniorum suos satellites promouentis  et coronantis, ut legitur, ob deceptionem suam qua in crimina precipitant bonos, Simoniani quoque promouent complices suos. Quorum etiam impudentia tanta est, ut suum reatum palam sic omnibus predicent, uenditori dicentes: Dedimus tibi pretium, da nobis quesitum gradum, aut redde acceptum pretium. Constat ergo, secundum beati Gregorii sententiam, apud Simonianos remunerari uitia, scilicet radicem omnium malorum auaritiam atque hereticam perfidiam: que tanto grauiora sunt fornicatione uel adulterio, quanto grauius est aliquem peccare in Deum, quam in corpus suum aut in uirum alium. A quibus profecto Simonianis laudatur peccator in desideriis anime sue et iniquus benedicitur . Quod absit ut a catholicis qualibuslibet agatur,  etiam cum criminosi ab eis promouentur!



CAPUT XXXuIII. In quo audiendi sint mercenarii, et in quo non.

Hinc iam ab ipso Pastore oues discant in quo etiam mercenarios audire debeant. De illis siquidem in Euangelio ait: »Super cathedram Moysi sederunt Scribe et Pharisei. Omnia ergo quecunque dixerint uobis, seruate et facite .« Ecce quantam obedientiam uult impendi mercenariis malis Pastor summe bonus, ut dicta eorum non solum seruet populus in mente, sed etiam compleat opere. Mox in quo non sint attendendi subiungit: »Secundum opera eorum nolite facere .« Quare hoc, Domine? Nonne precepisti tuis omnia que dixerint  seruare et facere? Adiecit: »Dicunt enim et non faciunt .« Ac si diceret: Attendite quia dicunt, et nolite attendere quia non faciunt quod dicunt. Ubi breuiter premonuit doctrinam oris et ministerium corum quod a Deo acceperunt ad aliorum salutem honorandum et suscipiendum, et carnalia eorum opera que a maligno habent ad suam tantum perditionem cauendam. Siue secundum opera mercenariorum non faciant oues, ne, sicut illi dicunt et non faciunt, sic et ipse ab eis audiant et non faciant, quia illos attendunt dicere et non facere. Quorum opera qua intentione fiant, Dominus manifestat dicens: Omnia opera sua faciunt ut uideantur ab hominibus .« Ubi summatim ostendit nil eos  nisi ut hominibus innotescant et placeant, ex predicatione uel ex ministerio suo querere. Deinde que ipsorum opera dicat, aperit sic: »Alligant onera grauia et importabilia, et imponunt in humeros hominum, digito autem suo nolunt ea mouere. Dilatant enim phylacteria sua, et magnificant fimbrias. Amant autem primos recubitus in cenis et primas cathedras in synagogis, et salutationes in foro, et uocari ab hominibus Rabbi .« Quibus Redemptoris nostri uerbis non reprehenduntur quod onera mandatorum Dei imponunt hominibus: hoc enim officium eorum esse dignoscitur, sed quod importabilia, et quod ea uel minima sua operatione non alleuiant. Nec quia phylacteria habent et fimbrias; sed quia illa dilatant, istas uero magnificant:  nec quia primi uelut magistri recumbunt aut sedent, seu salutantur, uel Rabbi uocantur, sed quia hec tantum ab eis amantur. Et tamen, licet ministri Christi tales sint ut nil Christi, sed tantum seculi querant in ministerio Christi quod administrant; uult tamen Christus ut sua illis fideliter reddantur, hoc est audiantur, honorentur, decimis et oblationibus fidelium remunerentur. Qui ergo tam praui sunt in conspectu hominum, in conspectu Dei putas quales sunt? Et tamen eos Deus et clam et palam malos siue ficte bonos tolerat, et mercede quam querunt non fraudat. Quia enim ministri Christi sunt, sed non bene presunt, simplici honore, presenti scilicet, digni habendi sunt. Nam qui bene presunt presbyteri, ut ait Apostolus, »duplici honore  digni habentur, maxime qui laborant in uerbo et doctrina .« Dicit enim Scriptura: »Non infrenabis os boui trituranti ;« et: »Dignus est operarius mercede sua .« Cuius Apostoli sententia de mercenariis si requiritur que sit, Epistola eius ad Philippenses sic ostendit: »Quidam quidem propter inuidiam et contentionem, quidam autem et propter bonam uoluntatem Christum predicant, quidam ex caritate, scientes quoniam in defensione Euangelii positus sum. Quidam autem ex contentione Christum annuntiant non sincere, existimantes pressuram suscitare uinculis meis. Quid enim? dum omni modo, siue per occasionem, siue per ueritatem Christus annuntietur,  et in hoc gaudeo, sed et gaudebo. Scio enim quia hoc mihi proueniet in salutem .« Ex qua nimirum tanti doctoris sententia quantum mercenarii sint necessarii edocemur: de quibus etiam non sincere predicantibus Christum sic letatur, ut siue inuidia, siue occasione predicetur, se gaudere et gauisurum tantus Apostolus testetur, dummodo Christus annuntietur. Et quis ignorat quantum crimen sit inuidia? Ecce si uel per ipsam uelut per contentionem et derogationem bonorum Christus predicatur, gaudet Apostolus. Quanta deinde imperfectio occasionem predicationis arripere pro solius corporis commodo? Et tamen gaudet nichilominus de huiusmodi predicatione Apostolus. Ergo nec propter bonam predicationem et ministerium  assumantur mala opera, nec propter mala opera contemnantur sancte predicationis et ministerii bona. Unde necesse est, si carpatur pendens de sepe botrus uitis, ut caueatur spina sepis.



CAPUT XXXIX. De malis scienter uel nescienter promotis, et de ministerio eorum sententia Paschasii.

Hos enim ut Dominus in Ecclesia sua usque in finem seculi monstraret futuros, et a magistris Ecclesie aliquando, ut aut promoueantur aut ministrent, dissimulandos, Iudam sacrilegum furem promouere uoluit ad gradum apostolicum, quamuis ab initio sciret quid esset in homine. Sic sancti apostoli a tot millibus sanctorum cenobitarum electum Nicolaum, Epicuri de grege porcum, promouere  ad diaconatum nescienter ut sic dicatur. In quibus duobus euidenter prefigurabatur alios sciri, alios nesciri, dum in Ecclesia promouentur, quorum tamen officium aut pro seipsis approbatur, pro aliis interim toleratur. Qui quidquid in sacramentis diuinis pro officio sibi credito interim agunt, sanctum est totum, sicut Iudas ante proditionis conuentionem, et Nicolaus ante sue abominabilis secte adinuentionem. Quod etiam ex libello Paschasii De corpore Domini approbatur, ubi sic legitur: Licet reus sit sacerdos, etc., munus sue largitatis. De qua prefati uiri sententia, ne forte restruatur nobis calumnia, quia dicitur hic in fine per ministerium criminosorum dari Spiritum sanctum, quamuis ipsi eum non habeant, quod interposuit in capite attendant,  ubi sic hypothetice ait: Nihil minus habet hoc mysterium a quouis indigno, si tamen apostolice propaginis institutione consecratio exhibeatur; quia non ex eo, sed ex eius officio a summo pontifice gratia quam ipsa ueritas repromisit, impletur. Unde liquet eos habere Spiritum sanctum ministerio quod apostolice propaginis institutione accepere, nec tamen sibi ipsis habere. Habent enim ad ministrandum aliis bona, nec habent ad declinandum sibi mala. Habent deinde ad bene credendum, nec habent ad bene uiuendum, sicut superius constat abunde monstratum, et quod ministerium hereticorum non sit Christi, neque enim acceptum est institutione apostolice propaginis.



CAPUT XL. De furibus S. moniacis, et qualiter ouile intrent.


Hinc quia dictum est de mercenariis intra Ecclesiam, dicatur et de furibus extra Ecclesiam. Quorum hoc est maximum et primum indicium, quod non intrant per ostium, sed aliunde ascendunt. Pro qua utique transgressione et presumptione fures et latrones a Domino sic pronuntiantur, ut premissum etiam iuramentum ob hoc legatur: »Amen, amen dico uobis, qui non intrat per ostium in ouile ouium, sed ascendit aliunde, ille fur est et latro .« Quod si et absque iuramento dixisset, quis nisi mendax et Antichristus ipsi ueritati et Christo loquenti non crederet? Sed cum iuramento idcirco curauit profiteri, quod uolebat sollicitius audiri et  firmius retineri. Et iuxta litteram itaque uerum est prouerbium ueritatis, et nichilominus uerum est iuxta intentionem dicentis. Fures siquidem et latrones apud homines sunt qui non intrant in ouile per ostium sed aliunde ascendunt; et nichilominus fures et latrones sunt apud Deum qui non intrant in Ecclesiam per Christum, qui est, sicut predicat, Ecclesie ostium, sed aliunde ascendunt. Hi procul dubio sunt omnes heretici, Iudei et pagani. Ipsi enim pariter non intrant in Ecclesiam per Christum, quem negant in carne uenisse. Si queritur quomodo omnes heretici negent Christum in carne uenisse, quem nonnulli eorum confitentur in carne uenisse, sententia sancti Augustini in tertio huius opusculi libro relegatur inde. Nunc uideatur quomodo ascendunt  aliunde. Nimirum aliunde ascendunt, uerbi gratia Ariani, qui sic personarum trinitatem discernunt, ut substantie quoque diuine unitatem diuidant. Aliunde Sabelliani, qui sic unitatem diuine substantie predicant, ut trinitatem quoque personarum confundant. Longum est, et supra ingenii nostri uires, singulatim reliquarum hereseon pestes reuoluere. Unde, pretermissis aliis, Simoniani, quos noster pugio specialius impetit, quomodo aliunde ascendant monstremus. Nimirum et ipsi, contempto ostio Christo et ostiario ipsius Spiritu sancto aliunde ascendunt, dum sua pecunia, uelut scalis et machinis, Dominicum parietem, unanimem scilicet populi Dei consensum et soliditatem expugnaturi adoriuntur, et eum aut reptando transiliunt, aut  subigendo uel certe impingendo irrumpunt. Neque enim legem ostii dicentis: »Gratis accepistis, gratis date ,« reuerentur, nec beneplacitum ostiarii prestolantur, sed precipiti prioratus cupidine acti, pariete transcenso uel suffosso aut rupto, oues pessimi furum et latronum inuadunt. Et quidem transcenditur ab illis paries ouilis Dei, cum, secularibus potestatibus abusi, preualent temporaliter ouibus dominari; suffoditur autem, ubi ecclesiasticas personas fundamento Ecclesie coherentes extrahunt et sibi attrahunt. Rumpitur deinde, ubi mediocres et laicas personas a caritate Christi dissociant et sibi consociant. A quibus et tectum scinditur, ubi prepositos Ecclesie integritate sui  officii depopulantur. Siue ergo reptando, siue suffodiendo, siue irrumpendo in ouile irruant, patet profecto quia aliunde quam per ostium ascendunt. Denique aut seculares potestates pretio expugnant, aut inferioris ordinis ecclesiasticas personas, aut earum prepositos, aut certe mediocris potentie laicos. Minoribus enim populis uelut inualidioribus ouibus ad munimentum sui opponuntur ii quatuor ordines, ut seculares sint eis murus contra incursus uisibiles, et ecclesiastici tectum contra inuisibiles. Constat ergo Simonianos latrones, ut preualeant oues mactare et perdere, intrinsecus obtinuisse per eos qui defensores adhibiti sunt extrinsecus. Unde nec ipsi sine ultione euadunt, ubi, uelut imbrices aut lapides edificio subtracti, iam super faciem terre  neglecti et inutiles iacent extra Christi edificium. Sed et ipsi parietes et tectum perniciose uidentur stare, aut superesse, fugato inde ostiario, et exstinctis ouibus, que relinquuntur solitudini et ruine, bestiis quoque et immundis auibus.



CAPUT XLI. Qualiter Simoniani imitentur seculi fures, et que sit eorum uox, quam non audiunt oues.

Hinc consideretur quam maxime congruat latrocinio Simonianorum quod solet fieri nonnunquam a seculi latronibus. Nempe, uiolenter ouile ingressi, prius ostiarium aggrediuntur, eumque nec mora suffocant aut alligant, ut securius oues sibi abigant et perdant. Quod nefas quotidiano experimento constat fieri a Simonianis, et tanto nequius, quanto diuina  potiora sunt humanis. Equidem ipsi, ut plebes dici possint libere deuorare et perdere, Spiritum sanctum in eis prius exstinguere, aut uinctum sibi contendunt mancipare. Nonne uidentur eum alligatum trahere, cum eius gratiam confidunt se posse cui uoluerint tanquam captiuam uendere? Nonne uelut a se exstinctum negligunt, ubi sua perfidia in ouibus quas uiuificabat illum exstinguunt. Exstingui enim dicitur Spiritus sanctus, cum fides, que utique donum est, cuique ipse presidet accessu perfidie exstinguitur. Unde et Apostolus monet sic: »Spiritum nolite exstinguere, prophetias nolite spernere .« Exstinguunt plane Spiritum sanctum fures isti in ouibus, ubi communione uel consensu impietatis offensum recedere ab eis et fugere compellunt:  quo exstincto, omnes iam prophetias, hoc est sanctas Scripturas aspernantur. Qua enim reuerentia iam suscipient aliorum sententias, qui etiam ipsius magni Prophete et Domini prophetarum decretalem sententiam, qua, institutioni sacramentorum suorum subscribens, ait: »Gratis accepistis, gratis date ,« tam pertinaciter conculcant? Tales etsi uidentur intra Ecclesiam esse, quia nimirum et fures cum furantur, uidentur intra ouile. Qui utique minus condemnarentur, si extra furarentur. Nonne Iudei et pagani aliquando uidentur intra materiales Ecclesie parietes? Et tamen quales intrant, tales exeunt; imo peiores sunt intus ex presumptione sua et sacramentorum iniuria aliorumque contaminatione. Que enim pars fideli cum  infideli?  qui tamen, quandiu intus uidentur, nunquid pro Christianis habentur? Sic procul dubio Simoniani dum uidentur intra Ecclesiam, tunc magis reprobandi et fures habendi sunt. Qui denique tunc credendi sunt fures et latrones non esse, ubi probabitur eos per ostium intrasse in ouile, nec aliunde ascendisse. Sin alias, nec ipsis exceptis, nec quibuslibet hereticis, omnes, testante Domino, quotquot preter ostium uenerunt, fures sunt et latrones. Qui ne forte putarentur in aliquo utiles, sicut mercenarii, subiunctum est: »Fur non uenit nisi ut furetur et mactet et perdat .« Ubi sunt ergo qui predicant bonis quod a malis Simonianis acceperunt bonum non solum nil  obesse, sed etiam prodesse, Domino reclamante, non uenire fures nisi ad furari, mactare et perdere? Unde qui hec sola in se habent, et ad hec sola ueniunt, quod bonum dare saltem bono cuilibet possunt, nisi forte resipiscentes se prius mutauerint, et bonum quod aliis dare possunt acceperint? Quorum ne dicam factum, sed ipsa quoque uox eorum in tantum funesta est, ut, si eam audierint, non possint non mori oues. Denique, ubi eam audierint, desinunt esse oues Christi, ipso protestante quia non audierunt eos oues. Patet ergo tales iam non boni pastoris oues, que audierunt fures. Et quid sunt? Rapte, mactate a furibus et perdite, et idcirco nil aliud iam quam latronum uictime. Quibus malis misere non succumberent, si eorum uoces non audissent.  Quamuis enim latrones irrumpere aliquando ad oues preualeant, non tamen possunt furari, mactare aut perdere eas, nisi prius illos audiant; nec efficiunt fures quod tentant, quandiu oues eis auditum suum non accommodant. Quas enim neces Simoniani preualerent catholicis inferre, si premoniti a bono pastore suo Christo, refugerent eos tanquam pastores audire, suumque fauorem et consensum talibus furibus prebere? Quamobrem multiplicatio et audacia furum et latronum maxime prouenit ex misera patientia ouium, que iusto Dei iudicio pereunt, quia duobus indiciis uelut totidem testibus preuente et edocte, fures cauere aut neglexere aut contempsere. Equidem duo indicia, quibus fures cognoscerent, suis bonus pastor proposuit ouibus,  ut si forte unum sine conscientia eorum et uoluntate contingeret, alterum deuitarent. Et prius indicium furum et latronum proponitur ex introitu in ouile, si non fit per ostium, sed aliunde. Alterum autem ex incognita ouibus uoce, quam hinc necesse est que sit breuiter inculcemus, quia de peruerso introitu sufficienter inculcatum putatur. Sicut uox, uerbi gratia, Arianorum est Filium minorem Patre asserere, ipso Filio reclamante: »Ego et Pater unum sumus ;« sic nichilominus Simonianorum uox est: Spiritum sanctum uenalem habere, reclamante eodem cuius spiritus est Christo: »Gratis accepistis, gratis date .« Quam uocem Christi si cognoscunt et sciunt eius oues, necesse est pastorem suum sequantur et non furem,  qui procul dubio alienus est: quem ideo non sequuntur oues, sed fugiunt ab eo, quia non nouerunt uocem alienorum, quorum os loquitur uanitatem et dextera eorum dextera iniquitatis .« Unde nemo se palpet, nemo sibi ad excusandas excusationes in peccatis tanquam folia ficulnee suis pudendis aptet. Quicunque audit uocem Simonianorum dicentium: »Non do tibi baptismum, non do tibi corporis et sanguinis Christi sacramentum, non do tibi Spiritum sanctum, non do tibi quemlibet gradum ecclesiasticum, nec facio consecrationes ecclesiarum, uel quascunque alias administrationes diuinorum sacramentorum, nisi dederis mihi pretium; procul dubio non est ouis Christi, contra cuius  uocem, uocem alienorum audit et cognoscit.« Quamobrem alienum procul dubio iam sequitur, nisi Christum, a quo iam non cognoscitur, etiam si ei cuius uocem cognoscere desiit, clamare audiatur Domine, Domine. Cuius uocem si retinuisset, ab alieno incognitam sibi uocem edenti, quantocius fugeret.



CAPUT XLII. Quanta uigilantia oues furibus debeant obsistere ingressis ouile.

Itaque si oues nequeunt Simonianis furibus ouile irrumpentibus obsistere, obsistant saltem ingressis in hoc quod solum possunt, scilicet ne uelint aut cogantur eos sic audire, ut uelut pastorem sequantur, aut certe uelut mercenarium audiant tales: sed,  ut dictum est, quod solum ualent, fugiant ab eis, deuitantes eorum communionem, officia et officinas congregatas de sanguinibus ouium, quas mactant et perdunt. Quibuslibet ergo terroribus hominum uel damnis corporum suorum uel facultatum, oues Christi obsesse uel oppresse, satagant ante omnia animarum suarum lesionem, ne a latronibus uiue absorbeantur, effugere; nec timeant eos qui occidunt corpus, nec animam possunt occidere, sed eum qui utrumque potest in gehennam ignis inexstinguibilis perdere . Considerent uero quia, si inexcusabiles erunt quotquot in fine mundi, sub maximo defectu Christiane fidei, Antichristum sequentur, seducti non solum signis et prodigiis magnis, sed et tormentis omnimode persecutionis coacti; multo  magis inexcusabiles sunt qui nunc, in maxima gloria Christiani nominis, fures et latrones blandimentis et terroribus seducti sequuntur. Ut enim illis predictum est pseudoprophetas et pseudochristos surrecturos, sic et istis fures et latrones uenturos, et in ouile intraturos, Domino sic in apostolis premonente suos: »uidete ne quis uos seducat. Multi enim uenient in nomine meo dicentes quia ego sum, et multos seducent. Tunc si quis uobis dixerit: Ecce hic Christus, et ecce illic, nolite credere, nolite ire, neque sectemini. Ecce predixi uobis. Si ergo dixerint uobis: Ecce in deserto est, nolite exire; ecce in penetralibus, nolite credere. Ecce enim regnum Dei intra uos est. uos ergo uidete; ecce predixi omnia .«  Quasi diceret: In uobis est iam seduci et non seduci, ac per hoc inexcusabiles eritis, si cauere neglexeritis aut contempseritis, quia predixi omnia uobis. Siquidem premonstraui regnum Dei ubi sit, catholica scilicet Ecclesia, id est intra uos, qui apostolicam fidem et doctrinam corde et ore conseruatis et retinetis. Unde ubi hec naufragabitur aut corrumpetur, Christus, nec regnum eius ibi esse credatur, etiam si desertum aut penetrale dicatur et uideatur. O quot et quam eremite tempore Arianorum dicebant in suo deserto Christum esse, cum Ariana infecti peste Antichristum haberent apud se! O quot et quanti qui putabantur tunc ecclesiastici, concrepabant et conclamabant Christum in suis penetralibus esse, cum nichilominus Antichristum celarent  apud se! Qualis fuit Eusebius Cesariensis, acerrimus propugnator Arii, beato Hieronymo profitente: »Qualis fuit Didymus, et Eutyches, et alii quamplurimi tam ex urbibus quam et ex solitudinibus.« Quod ergo de prefata heresi, hoc et de aliis dictum putetur. Quod si premissa Domini uerba quis consideret, fures et latrones euidentioribus periochis secundum Ioannem expressos quam pseudoprophetas et pseudochristos secundum alios euangelistas inueniet, quamuis eosdem isti pseudoprophetas uel pseudochristos uocitent, quos ille fures et latrones. Quorum cum nullam alii euangeliste predixerint dignoscentiam, nisi quod signa et prodigia magna darent, quod utique non solum incautos ab errore subducit, sed etiam cautos in errorem inducit. Ioannes  tamen ex introitu et uoce illorum omnibus eos uelut digito premonstrauit, ne quoquomodo quispiam se de ignorantia sue perditionis deinceps excusare possit, si audire et sequi fures sibi designatos non timuerit. Denique, si liberum de introitu eius qui eas recturus est aliquando aufertur ab ouibus iudicium, possunt tamen non audire uocem alienorum, et non sequi sed fugere alienum. Quod si etiam ueri pastoris habitu quempiam insignitum uiderint, non prius eum audire et sequi audeant, quam ex ipsius introitu et uoce pastor an latro sit resciscant, eique cum Iesu Naue curiositate laudabili dicant: »Noster es, an aduersariorum?« 



CAPUT XLIII. De differentia mercenariorum et furum, et quod heretici non sint a catholicis tolerandi sicut male uiuentes catholici.


Hinc iam ex procedentibus satis liquet quantum fures et latrones a mercenariis distent. Siquidem mercenarii in omnibus que dixerint sunt audiendi, Domino sic precipiente pro eis: »Omnia quecunque dixerint uobis seruate et facite ;« fures autem et latrones nec audiri permittuntur, quia, mox ut audiuntur, peritur. Et mercenarii quidem tales sunt ut Apostolus quoque de illorum predicatione gaudeat; fures autem et latrones tales sunt ut eos idem Apostolus adulterantes uerbum Dei, et inimicos crucis Christi flens dicat. Mercenarii quoque quamuis querunt sua, non Christi, non tamen querunt sibi alia quam que  debentur et iubentur reddi pascentibus oues Christi, uidelicet decimas debitasque reuerentias, quas requirendo non delinquunt, quia que Dei sunt Deo reddi querunt. Delinquunt autem hec sola sibi querendo, quia hec sola sua esse dicunt; qui tamen, dum propter hec oues pascue Dei ad tempus pascunt, Deo etiam que Dei sunt in hac parte reddunt. Nam quod decime et cetere fidelium oblationes Domino tantum debeantur et reddantur, et quod qualibuscunque ministris eius ad temporale stipendium sint deputate diuinitus, sic super Malachiam beatus edisserit Hieronymus: »Quis est, inquam, in uobis, o sacerdotes, qui claudat ostium et incendat altare  meum gratuito? Nullus enim in uobis est usque ad extremum ministrorum, non dico sacerdos et ceteri, sed ne ianitor quidem, et qui ignem supponit altari ad cremanda holocausta, qui non a me mercedem accipiat laboris sui.« Hoc autem dicit, decimas significans omnium frugum que offeruntur a populis, quas profecto dum latrones exigunt, non sua requirunt. Quippe quibus nullum pro ministerio diuino quo penitus carent debetur stipendium, sed solum pro suo latrocinio, patibulum uel extremum supplicium. Qui tamen, proh dolor! multoties accipiunt non solum quod Christi ministris reperiunt deputatum, sed insuper quod interdictum, cum ad nil aliud ueniant et ualeant, nisi ut furentur et mactent et perdant. Et quis sanum  sapiens censet huiusmodi fures et latrones a catholicis tolerandos, quos Dominus censet sic fugiendos, ut testetur non esse oues que uel audierint illos? Et qua fronte predicat quis ministerium horum tolerandum et recipiendum, donec synodaliter deponantur, totumque quod eorum ministerio interim fit in ouili, bonum esse et sanctum, qui solum furandi, mactandi et perdendi habent ministerium? Si ergo bonum et sanctum est oues Christi furari, mactare et perdere, sufferantur fures et latrones, qui nil aliud norunt nec possunt facere, Domino protestante; cui si quis audet contradicere, asserens fures et latrones aliquid aliud boni nosse aut posse facere, disceptare etiam et in iudicio contendere cum Domino audeat, et, si potest, cum mentitum  arguat. Si autem nemo Christianorum hoc audet, concedat necesse est huiusmodi fures et latrones non nisi malum sibi et aliis facere. Quapropter cur putantur Simoniani multoties et pene quotidie synodaliter deponendi, qui ab initio semel simul et irretractabiliter ab apostolorum principibus fuere depositi, sicut et postea ab orthodoxis et catholicis Patribus alii in ipso ortu suo heretici? siquidem quoties quoque mala arbor radicitus euellitur, incassum creduntur rami eius uiuere aut uicturi nisi et ipsi euellantur, cum in sue matris euulsione et ipsi euulsi computentur. Sic et cuiuslibet heretici depositio tanquam abscissio non est in singulis personis ceu in singulis ramis requirenda, si auctorem hereseos uelut male arboris  radicem penitus euulsum constat: quod catholicis quamuis male uiuentibus certum est non contingere, quorum radix, Ecclesia scilicet catholica, non eradicatur aliquando, etiam cum nonnulli ramorum eius pro sue sterilitatis aut incompositionis amputantur uitio. Qui quandiu a sua matre arbore portantur, aut meliorantur, aut ad umbram hominum uel ad repausationem auium habentur. Sic et mali bone catholice ministri, quamuis male uiuant sibi, tamen, donec differuntur depositum iri, aut contingit eos meliorari, aut certe aliquibus interim conferri nonnichil commodi. Ex quibus datur animaduerti Catholicorum male uiuentium depositionem pro tempore et re plerumque differri, et interdum  fieri; hereticorum autem nec pro tempore nec re aliquandiu differri, sed mox ut innotuerint fieri. Unde super male uiuentibus Christi ministris catholica plebs debet Catholicorum exspectare synodum, nec abiicere, donec eos abiiciat comministrorum uel magistrorum suorum arbitrium, iuxta quod docet Salomon: »Oculi, inquiens, tui recta uideant, et palpebre tue precedant gressus tuos .« Solet nempe euenire ut quod imperfectis uidetur intolerabile, perfectis uideatur tolerabile, et e contrario perfectis habeatur intolerabile quod imperfectis tolerabile. Quo ambiguo ne forte fallatur aut scandalizetur Ecclesia, patienter exspectandum est et sapienter, donec synodalis illud discernat et determinet sententia. Quam qui  censet exspectandam et in hereticis post concilia semel habita de illis, nescio an Catholicus uere dici posset; nam cuicunque quelibet heresis in Ecclesia uidetur tolerabilis, haud dubie a catholica fide naufragauit aut excidit.



CAPUT XLIu. Exemplis propositis ostenditur hereticos nec ad horam a catholicis antiquis toleratos, et mercenarios toleratos.

Nunquid tempore Arianorum seu aliorum hereticorum sicubi Catholicis hereticus quilibet datus est episcopus, ministerium eius tolerauere aut sanctum habuere catholici, quousque synodaliter deponeretur? Quod non fuisse aliquando toleratum a Catholicis cum ex multis clareat historiis, tum ex Tripertita,  que narrat pueros pilam lusoriam flammis expiasse, quia uel in pedes aselli quo hereticus illius tunc ciuitatis episcopus uectabatur, casu excurrisset. Cuius quoque balneas sic exhorruisse feruntur Catholici, quod non solum cum illo, sed et sine illo ibi lauari recusassent, priusquam etiam loca ipsa recentibus lymphis expiassent. Quem Catholicorum zelum, bonum, Catholicis omnibus ad imitationem propositum, ne quis putet in pace et in aliqua temporali Christianitatis potentia demonstratum, nouerit tempore Arianorum imperatorum et principum hoc factum, a quibus propter hoc ipsa ciuitas data fuit gladio, et trucidata maxima pars ciuium. Qui quanta alacritate ad mortem pro fidei catholice confessione properauerunt, quodque carnifices  prius defecerunt iugulando, quam deuoti ciues sese iugulantibus offerendo et ingerendo, quisquis enucleatius nosse desiderat, prefatam historiam reuoluat. Ibi enim non tantum hec, sed et alia quamplurima ludibria, uerbera, pericula et damna Catholicos ab hereticis perpessos inueniet. Post que mala, quis enumerare sufficiet quanta constantia crudelioribus omni bestia Guandalis in Africa catholico restiterit Ecclesia, etiam sub innumeris et exquisitis suppliciis diutius uiuere compulsa, uixque sero mori permissa. Unde ue prosperitatibus Catholicorum nostri temporis, quibus Christiana fides sine aliqua, aut uix cum aliqua sui suarumque rerum iactura subducitur et extorquetur sub princibus Christianissimis,  quam antecessoribus nostris nec subducere nec extorquere indicibiles aduersitates ualuere, etiam sub tyrannis sacrilegis! Quandiu ergo heretici sufferantur, uel qualiter deponantur, et Dominus prius constituit, ubi nec audiendos ab ouibus, sed fugiendos innotuit, et Deiloquus Paulus deinde factis et dictis approbauit. Qui quamuis mercenarios etiam contentiosos, contumaces, auaros, cupidos et inuidos sic sufferat, ut de predicatione quoque eorum se gaudere et gauisurum asserat; fures tamen et latrones, hereticos uidelicet homines post unam et secundam correptionem deuitandos insinuat. Quod et se fecisse euidenter ostendit, ubi Alexandrum, Hymeneum et Philetam dicentes resurrectionem iam factam Satane tradidit, ut discerent non blasphemare.  Beatus quoque Augustinus in tractatu Euangelii Ioannis astruéns mercenarios in aliquo esse necessarios et utiles, licet in multis culpabiles, concessiuo modo inquit: »Habeat ouile Domini prepositos et filios et mercenarios. Prepositi autem qui filii sunt, pastores sunt. Prepositi autem sua querentes, non Iesu Christi, mercenarii sunt.« Idem in subsequentibus: »Nostis iam in nomine Domini  qui sit pastor bonus, et quemadmodum pastores boni membra sint eius, et ideo sit unus pastor bonus. Nostis quis sit mercenarius ferendus, qui lupus et fures et latrones cauendi, que sint oues, quod sit ostium quo et oues ingrediuntur et pastor, quomodo sit intelligendus ostiarius. Nostis etiam quando quisque non per ostium intrauerit, fur est et latro, nec uenit nisi ut furetur et occidat et perdat .« Ecce tantus doctor licet dixerit mercenarium ferendum, et habeat Ecclesia mercenarios prepositos, nunquid alicubi inuenitur dixisse fures et latrones ferendos, et habeat Ecclesia eos prepositos? In cuius tractatu diligentius inueniet designatos mercenarios fures et latrones et cetera, quisquis hic sibi inde non satisfactum autumat.



CAPUT LLu. De eo quod sanctus Gregorius adhuc diaconus Eutychium deuitauit, et quod sanctus Hieronymus non exspectandum in eis publicum iudicium asserit.






APPENDIX AD OPERA HUMBERTI.





FRAGMENTUM DISPUTATIONIS ADuERSUS GRAECOS.






ADMONITIO PRAEuIA.

Sequens disputationis aduersus Grecos fragmentum suppeditauit nobis codex Floriacensis ab annis circiter sexcentis manu exaratus. Quis autem fuerit illius auctor necdum rescire potuimus, cum disputationis initium et finis in manuscripto desiderentur. De tempore tamen quo uixerit aut scripserit ille, certo aliquid definire possumus. Neque enim ante tempora Michelis Cerularii patriarche Constantinopoli, qui sopitum aduersus Latinos schisma non sine furore suscitauit, scriptum composuit suum, sed neque ante Leonem Acridanum episcopum aut Nicetam abbatem Studensem acerrimos Latinorum hostes, quos in diptychis sacris a Grecis conscriptos esse improbat; uerum ante finem seculi XI opus suum in lucem emisisse duo mihi persuadent. Unum repeto ex antiquitate codicis Floriacensis, cuius character ad annos sexcentos accedere uidetur, alterum ex eo quod auctor Grecos non obscure arguat quod intinctam eucaristiam porrigant communicantibus, contra morem Ecclesie Latine. »Sed, inquit, seorsum corpus et seorsum sanguinem sumimus, nec intinctum panem datum cuiquam nisi Iude traditori cognouimus.« Nam, licet ex decreto concilii Turonensis, quod refert Burchardus lib. u, cap. 9, »sacra oblatio intincta debet esse in sanguine Christi, ut ueraciter presbyter possit dicere infirmo: Corpus et sanguis Domini tibi proficiat;« huic tamen decreto derogabat canon 1 concilii III Bracarensis, uetantis »eucaristiam uino madidam pro complemento communionis porrigere.« Que prohibitio uim habuit legis apud Latinos ad usque seculum XII, cuius initio eucaristia passim intincta tribui incepit, ut discimus ex epistola Ernulfi Roffensis episcopi ad Lambertum, ubi hunc ritum »noua consuetudine,« ut ait, introductum multis rationibus tueri conatur. Cui fauet etiam Iuo Carnotensis in tractatu De diuinis officiis. Hinc patet disputationem contra Grecos cuius hic fragmentum exhibemus scriptam fuisse ab eo tempore quo Michel Cerularius schisma conflauit in Ecclesia, quod totis uiribus tueri conatus est Nicetas Pectoratus, hoc est ab anno circiter 1050 ad 1100. Tunc Humbertus cardinalis et Anselmus Cantuariensis archiepiscopus, duo ordinis nostri luminaria Grecorum commenta suis scriptis ualide confutarunt; nec mihi dubium est quin etiam alii eamdem in se prouinciam susceperint, quorum utinam lucubrationes haberemus! sed ne omnino pereant, saltem uel fragmentum exhibeamus.



FRAGMENTUM DISPUTATIONIS CONTRA GRAECOS.


 uos fidem illorum ignorare dicetis. Nunquid orthodoxis Patribus ignorantia uestra preiudicat? Nunquid non magis uos culpa negligentie damnat? quod si sanctos Patres fidem illam non habuisse contenditis, et libros eorum falsatos asseritis, et in hoc quoque recipiendi nullatenus estis quoniam causationes huiusmodi nullis assertionibus probare potestis. In nulla namque synodo tale sacrilegium nostris opponitur, quod tamen uestros fecisse synodus uI testatur. Sed ad rem ueniamus, et uideamus quid etiam in sanctam Scripturam, et in ipsam catholicam fidem peccetis. Cum enim Spiritus sanctus plenus et perfectus sit Deus, et equalis per omnia Patri et Filio quod dicitur Spiritus Patris, et quod Pater eum dat et mittit et effundit, uel si quid huiusmodi  legitur, nullam seruitutem uel minorationem significat. Neque enim Pater uel Deus eius est, uel Dominus eius est, quia maior non est. Maius enim uel minus in Deo non est. Qui enim minor est, perfectus Deus non est, qui uero perfectus non est, nec omnino Deus est, quia Deus perfectus est. Spiritus autem sanctus ideo Deus est, quia de Deo est. Nihil enim de Deo est, nisi quod Deus est, qui ob hoc solum Spiritus Patris est, quia de Patre est: quia si de eo non esset, nullatenus Spiritus eius esset; et, sicut Filius essentiam habet a Patre nascendo, ita Spiritus procedendo. Processio namque significat essentiam Spiritus sancti. Nihil enim in simplici eius natura aliud aliquid est, quam quod est. Igitur siue Spiritus sanctus procedens a Patre  dicatur, siue missus a Patre, siue datus, siue effusus, siue Spiritus Patris, unum est, et unum significat, id est essentiam Spiritus, quia nichil in simplici natura diuersum est. Quod ergo Spiritus Patris est, essentia eius est. Quod a Patre procedit, quod datur, quod mittitur, quod effunditur, essentia eius est; et nichil habet a Patre, nisi quod est. Quidquid enim est, Deus est, nec aliam naturam habet, ut Filius, in qua aliud habeat quam quod Deus est. Spiritus est Patris ut Deus, procedit ut Deus, datur ut Deus, mittitur et Deus, effunditur ut Deus, quia totus est Deus. Unum est cum Patre, quia de Patre est. Consubstantialis est illi, procedit ab eo, mittitur ab eo, datur ab eo, effunditur ab eo, quia de eo  est, et nichil in eo est, nisi quod est. Similiter quod Spiritus Filii dicitur, quod ab eo datur, mittitur, effunditur, insufflatur, spiratur, profertur, exit, accipit ab eo quod annuntiat, eamdem processionem, id est, eamdem essentiam eius puram insinuat. Non enim est aliter Spiritus Filii, et aliter Patris, nec aliter dat eum Filius, aut mittit, aut effundit, aut spirat, quam Pater; nec aliter procedit a Patre, quam profertur et exit a Filio; nec aliter accipit a Filio quod annuntiat quam a Patre. Non diuersas essentias habet simplex Diuinitatis natura, nec aliquid habet a Patre uel Filio, nisi quod est. Accidens  enim in Deo non est. Semper enim est quod est. Et, sicut Pater semper generat, et Filius semper gignitur, et nichil est Pater uel Filius quod semper non sit; sic Spiritus sanctus semper procedit, semper mittitur, semper datur, semper effunditur, semper spiratur, semper profertur, semper insufflatur, semper exit, semper accipit quod annuntiat, semper est Spiritus Patris et Filii. Et sicut quod Filius generatur, quod nascitur, quod mittitur in forma Dei, quod prodit ex ore Altissimi, quod exit a Patre, unam essentiam eius significat, quam habet a Patre; sic omnia que de Spiritu sancto dicuntur unam et eamdem eius demonstrant essentiam, quam habet a Patre et Filio: non enim aliud et aliud significant in eo diuerse prolationes, in quo nichil est nisi quod  est. Sed siue processio, siue missio, siue quodlibet aliud, quod habet a Patre et Filio, puram, simplicem, unam et eamdem solamque significat essentiam, quam habet a Patre et Filio. Si enim diuersa significat, aut diuersas essentias habebit simplex natura; aut aliquid erit in Deo preter illud quod est, quod catholica non recipit fides. Item cum Spiritus sanctus unum cum Patre sit, et consubstantialis illi, pro eo quod ab eo est, id est procedit; idem Spiritus consubstantialis Filio non est, sicut Patri, nec unum cum Filio sicut cum Patre, quia non est nec procedit ab eo, quod catholica fides non recipit, quia non aliter et aliter, sed uno et indiuiduo modo unum est Pater et Filius et Spiritus sanctus. Item si Spiritus sanctus non procedit a Filio,  quomodo, sicut uII synodus habet, procedit per ipsum? Quid est enim per domum procedere, nisi de domo procedere? Aut qualiter exit a Filio Spiritus, si non procedit ab eo? Quid est enim exire, nisi procedere? uel quomodo spiratur, insufflatur, et effunditur, profertur ab eo, si non procedit ab eo? Nunquid aliter Spiritus Patris est et aliter Filii, ut huius sit Spiritus procedendo, huius uero nequaquam? Quomodo non procedit qui spiratur, qui mittitur, qui datur, qui effunditur, qui profertur, qui insufflatur, qui Spiritus est eius, qui exit ab eo, et accipit quod annuntiat? Quid enim Deus de Deo potest accipere nisi quod est? Nunquid indigens Deus est et minoratus est in aliquo, ut potentior  Deus eius indigentiam suppleat aut formam serui suscepit, in qua quod non habet accipiat? si sic sapias, male sapias; contra Deum sapitis, contra fidem sapitis. Postremo si que de Spiritu sancto dicuntur non essentiam eius quam habet a Patre et Filio, sed aliquid propter quod accipitis minorem eum Patre et Filio, cum Pneumatomatico Macedonis facitis.

Arguimus quod sacrificio Dei detrahitis, et aduersus Dominum linguas ut serpentes acuitis ; ita ut quidam ex uobis in archierarchica dignitate corpori Christi anathema dixerint, et ad  terram cum exprobationibus multis proiecerint, et super sanguinem redemptionis nostre pedibus immundis calcauerint. Quod horrendum facinus ipsum diabolum debuit deterrere. Minus enim peccauerunt Iudei manus impias in Iesum mittentes, et demones impellentes, et milites crucifigentes. Per ignorantiam enim fecerunt: si enim cognouissent, nunquam Dominum glorie crucifixissent : uos autem et uidistis et odistis, et, secundum prophetam, odio Dominum gratis habuistis. Sed esto, luat corpus Domini, quod, cum panis esset, azymus fuit; sanguis eius quid meruit ut effunderetur et calcaretur, cui nondum auctoritas uestra condemnationis sententiam dedit?

Sed forsitan non consensistis. Cur igitur Michelem  patriarcham inter sacra missarum solemnia commemoratis? Cur Leonem Acridanum episcopum et Nicetam abbatem de Studio de diptychis sacris non deletis? Cur adhuc in sacrificio nostro Dominico sanguini non communicatis? Sed ex contactu corporis sanguis fortasse polluitur; legitur enim: Quod immundum tetigerit, immundum efficitur . Sed nos seorsum corpus et seorsum sanguinem sumimus, nec intinctum panem datum cuiquam nisi Iude traditori cognoscimus. De corpore quoque Christi quanta sententiam uestram absurditas sequatur, uidete. Si enim corpus Domini creditis quod ex azymo pane conficitur, cur non recipitur? cur non ut Dominicum adoratur? cur ne fiat interdicitur? cur iniuriis lacessitur? cur imperfectum et  inanimatum uocatur? cur cum sacrificatoribus suis ab ecclesiis pellitur? cur et fermentum preponitur? cur cultores eius a communione suspenditis? cur azymitas uocatis? Nunquid habuit duo corpora Christus? unum perfectum, aliud imperfectum; unum animatum, aliud inanimatum; unum azymum, aliud fermentatum; unum significans, et aliud significatum? Quis hec de corpore Christi cogitare presumit, nisi qui Christum nec reueretur nec credit? nisi qui manifeste blasphemat? nisi qui Christum sciens et prudens impugnat? Quod si panem azymum fieri corpus Christi negatis, cur imperfectum negatis? Non enim imperfectum Christi corpus est, quod nullo modo corpus eius est? Cur denique nos Christianos habetis? cur non ut idololatras condemnatis?  idolum enim est, si panis azymus adoretur ut Deus. Cur hanc impiissimam heresim publice non confutatis? cur cum ceteris hereticis Romanos in Ecclesia non anathematizatis? Nihil enim est medium: aut corpus est Christi, et omnibus adorandum; aut corpus eius non est, et ut idolum contemnendum. Sed unde probatis quod corpus eius non fiat, cum nullus doctorum hoc sapiat, nulla synodus contradicat? Cur contra canones ecclesiasticos traditiones contemnitis? Cur synodis quod de corpore Christi non habent apponitis? Quid azymo uel fermento cum corpore Christi? Nunquid panis est, ut azymus sit fermentatus? Cur non magis  indiscussum relinquitis quod ignoratis? Cur rem quam nescitis temere confirmatis?

Aduertite saltem quod accusatores uos et iudices esse in eadem causa non liceat, et quod ante probationem iudicium lege non fiat, et in causa uestra alios iudicare permittite, et Domini corpus ante iudicium condemnare nolite.

Quod Christum in fermentato pascha celebrasse asserant. Arguimus quod Dominum ante quartamdecimam lunam pascha contra legem fecisse, uel in quartadecima fermentum comedendo uiolasse contenditis, et sic transgressorem legis, et soluisse legem antequam impleretur, astruitis; quod Euangelium prima die azymorum, quod dicitur pascha, fuisse commemorat, et Christus non ad soluendam,  sed ad implendam legem se uenisse confirmat. Quod utique non fecisset, si, antequam impleretur, fermentum comedendo soluisset. Unde consequitur quod peccatum Dominus fecerit, et in ore eius dolus fuerit, iuxta sententiam suam, ut transgressor legis perierit.

Quod fermentatum animatum dicant. Arguimus quod fermentatum panem animatum asseritis; in qua sententia nec uetus uobis, nec Nouum Testamentum consentit; nec aliquis physicorum nouum hoc animal, imo nouum portentum, preter solos Manicheos, confinxit. Quam inopinabilem opinionem inter hereses Manicheorum sancta iam dudum condemnauit Ecclesia.

Quod animam panis Christum uiuificare contendant.  Arguimus quod animam panis Christi corpus uiuificare contenditis. Nunquid duas animas habet Christus, alteram hominis et alteram panis? aut sicut panis in carnem Christi mutatur, sic anima panis in animam Christi conuertitur? an animam suam Christus dimittit, et animam panis admittit? nunquid, si panis anima deerit, Christi corpus animatum non erit? cur non aduertitis quod, antequam offeratis eum, occiditur, lancea perforatur, a toto suo particula que consecrari debet abscinditur, et detruncatus iam et exanimatus ad altare portatur? non enim anima diuidi potest, ut diuise partes diuisiones quoque retineant anime. Sed esto, partes etiam propter fermentum habeant animam. Quid, cum panis euacuatus fuerit, et omnino fermentum  anime desierit, nunquid etiam tunc anima sua manebit, et corpus Domini uiuificabitur? panis enim altaris totus in carnem Christi conuertitur, nec aliquid nature panis preter speciem solam relinquitur. Cur non attenditis quoniam Dominus quod dedit, fregit, corpus suum uocauit, discipuli quod acceperunt manducauerunt? Nunquid anima corpus dicitur? nunquid frangitur? nunquid comeditur? quod Euangelium dedit hanc fidem? Quis apostolorum docuit hanc Dominici corporis uiuificationem? Origenianus est, non catholicus sensus, ut aliorum anime in aliorum transeant corpora, et pro meriti quelitate uel meliora sortiantur uel deteriora.

 Quod lancea corpus Christi percutiant. Arguimus quod lancea corpus Christi percutitis, hoc enim Christus non fecit, hoc in commemorationem suam discipulos facere nequaquam instituit: »Accipite, dixit, et comedite«, non occidite, uel lancea percutite. Christus nec seipsum occidit, nec discipulos occidere iussit. Milites, non apostoli, Dominum occiderunt; milites, non apostoli, lancea latus eius perforauerunt. Nec uiuebat Dominus sicut fermentum uestrum, cum latus eius perforatur; sed mortuus erat, ne, cruribus fractis latronum, os ex eo non comminueretur. Quamuis lancea uestra non, sicut iactatis, usque ad occisionem Christi perueniat; nec corpus Christi, sed solum panem percutiat; nondum enim est caro, sed purus panis, quod  lanceatis; et fermentatum uiuentem, antequam Christum uiuificare possit, occiditis.

Quod in terra corpus Christi sepeliant. Arguimus quod in terra corpus Domini sepelitis, et contra Scripturam corruptionem uidere compellitis: Dominus enim corpus suum comedere iussit, non sepelire; et discipuli comederunt, non sepelierunt. uos autem, non sequentes apostolos, in lacum corruptionis proiicitis; et Spiritum sanctum qui per prophetam dixit: »Non dabis sanctum tuum uidere corruptionem ,« mentiri compellitis, qui corruptionem eum uidere, quantum in uobis est, facitis.

Quod illud cum aqua calida sumant. Arguimus quod corpus Domini cum cibo communi, id est cum  aqua calida, sumitis: Non enim Christus hoc instituit, nec in sacramento sanguinis aqua calida fuit; Christus uinum, non aquam, mutauit in sanguinem, nec aliud aliquid, sed genimen uitis propinauit in calicem. uos autem quod ad mensam communem ex usu percipitis, nec ad mensam diuinam abstinere potestis, et ascribitis religioni quod ad peccatorum excusationem habetis.

Quod sanguinem de Christi latere calidum fluxisse dicant. Arguimus quod sanguinem de latere Christi calidum fluxisse contra naturam et Euangelium dicitis: dicit enim Scriptura quod iam obierat, iam exspirauerat, iam mortuus erat, cum corpus eius  uulneratum est, cum lancea latus eius perforatum est. Nunquid habet natura ut corpus eius mortuum caleat, cum in eo uita non fuerit, cum iam uitalis calor recesserit? Sed forsitan hoc priuilegium habuit Dominicum corpus. Unde probatis? Ubi legitis? Que Scriptura docet? Quod Euangelium habet? Aut de Scriptura quod profertis probate, aut presumptioni solite quod Scriptura non habet ascribite.

Quod pueris ante diem septimum baptismum negent. Arguimus quod puero recens nato baptismum ante septimum diem negatis; non enim Dominus certum diem in baptismo constituit, nec septimum diem primo diei preposuit; sed simpliciter et absque fallacia mittens ad baptizandum discipulos, dixit: »Qui crediderit et baptizatus fuerit, saluus erit  . Nunquid enim Dominus die septimo baptizatum saluum facere potest, et primo non potest? Omnipotens enim est Deus, et omnia quecunque uoluit fecit, et non est qui possit resistere uoluntati sue. Aut potest quidem, sed non uult quod potest, qui uult omnes homines saluos fieri, et ad agnitionem ueritatis uenire? Ubi omnis dicitur, nullus excipitur, nec infans cuius est uita unius diei super terram. Christus omnem hominem saluat, uos hominem cur excipitis? Christus neminem eiicit foras, uos longius hunc a Christo repellitis? Christus solus baptizat, uos aquam cur prohibetis? Christus solus peccata dimittit, uos peccata cur retinetis? si sordes exteriores offendunt oculos uestros, nunquid et Christum putatis offendi? si carnis  immunditiam tactus uester horrescit, nunquid et Christum putatis horrescere? Qui carnis infirmitates pro nobis sustinuit, infirmum hominem magis sustentat quam deiicit. Qui sordes anime quas ex culpa contraximus, lauat, sordes corporis quas nobis imponit necessitas misericorditer portat. Non enim habemus pontificem qui non possit compati infirmitatibus nostris. uos autem homicidas omnes incomparabiliter uincitis, qui pereuntes de manu Saluatoris excutitis, et morientes ad uitam intrare non sinitis, et in gehennam, morte Christi reclamante, demergitis.





DOMNI IOANNIS MABILLONII PRESBYTERI AC MONACHI ORDINIS S. BENEDICTI, E CONGREGATIONE S. MAURI, DISSERTATIO DE PANE EUCHARISTICO, AZYMO AC FERMENTATO. AD EMINENTISSIMUM CARDINALEM BONA.




EMINENTISSIMO ECCLESIAE PRINCIPI IOANNI BONA, S. R. E. Presbytero Cardinali, FR. IOANNES MABILLONIUS M. B.

 Eo me adduxit, eminentissime Ecclesie princeps, modestia tua ut, si libellum hunc meum tibi non obtulero, ingrati animi uitium incursurus sim: si obtulero, imprudentis. Cum enim hic libellus te monente ac precipiente conceptus sit, te materiam suppeditante ac delineante formatus, te etiam procurante editus in lucem, indignum est ut sub alieno prodeat nomine, qui te primarium auctorem agnoscit. At uero cum modum tractandi argumentum de azymo ita prescripserit eminentia tua ut non quod tute sentias, sed quod e rei ueritate magis esse intellexero sincere exponam, fit ut a tua sententia tantisper discedere cogar, reluctante obseruantia in te mea, eoque minus acceptum fore libellum merito subuerear quo ad iudicium tuum minus accesserit. Et id quidem iure timerem, si esses ex eo genere hominum quibus id unum sapit quod sentiunt. uerum tanta est animi tui magnitudo et equitas, eminentissime cardinalis, ut, cum in scriptis tuis uni studeas ueritati, in alienis unam maxime querende ueritatis  sinceram uoluntatem probes plusque de te meriturus sit qui a sententia tua ueri studio recesserit quam qui tibi subscripserit fallaci assentationis obsequio.  Quapropter in hoc elaborando opusculo id in primis cure mihi fuit ut illud componerem, non tam ad tue sententie quam ad animi tui imitationem, ratus in hoc magis splendere dignitatem moresque tuos, si etiam contra sentientes benigne accipias, quam si omnes tibi ambitiose applauderent. Quanquam in tota hac disputatione nichil contradicendi studio a me dictum, nichil definiendi pertinacia assertum, sed id totum quantulumcunque est, perfeci animo tibi obsequendi consecrandique opellam meam, ut, si aliquando permittente otio idem argumentum secundis curis pertractare tibi placuerit, habeas pre manibus hoc officii mei monumentum. Nihil enim mihi felicius gloriosiusue contingere potest quam si quidpiam momenti contulero in subsidium studiorum tuorum, quibus catholicam Ecclesiam atque rempublicam litterariam mirifice illustras. He sunt consilii atque operis mei rationes, uir eminentissime, quas si probaueris, spero etiam munusculum hoc non ingratum fore eminentie tue: quod etiam atque etiam  opto. uale, et eternum uiue. Lutetie Parisiorum, in suburbano sancti Germani monasterio, uI Id. Octobris, 1673.



LECTORI.


 Huc te paucis uolo, studiose lector. Ante annos duos et uiginti Iacobus Sirmondus clarissime memorie, presbyter societatis Iesu, Disquisitionem de azymo composuit, quo in libro azymorum usum apud Latinos ab annis admodum octingentis uiguisse contendit. Eamdem fere sententiam ante hoc biennium amplexus est eminentissimus cardinalis Ioannes Bona in lib. I Rerum Liturgicarum, cap. 23; quo quidem tempore ego quoque, cum Acta sanctorum ordinis sancti Patris Benedicti, que ad seculum eius tertium pertinent, typis mandarem, quasdam  obseruationes contra Sirmondi sententiam congessi in prefatione mea. His lectis eminentissimus cardinalis epistola ad me scripta non grauatus est promere quid sentiret de argumentis a me propositis; quibus etiam responsiones suas cum eximia dignatione reposuit. Ad hec, submisso Eldefonsi Hispaniensis episcopi opusculo, quod eatenus inquisieram, auctoritatem in me suam interposuit, quo totum azymi argumentum nouis commentariis explanarem. Habes insignem ipsius hac de re epistolam, non minus ornamenti quam documenti gratia, in fronte huius  operis collocatam. Tum subsequitur dissertatio mea; ad cuius calcem subiunxi opusculum Eldefonsi iam dicti episcopi, ante annos octingentos scriptum de  pane eucaristico; quod, nusquam hactenus editum, probationis loco erit. Hec tota series huius operis. Perge, lector, et uale.





EPISTOLA. Eminentissimi cardinalis BONA ad Dissertationis auctorem.


 ADMODUM REuERENDE PATER,

Cum animaduerterem displicuisse nonnullis que de azymo et fermentato scripseram lib. I Rerum Liturgicarum, cap. 23, decreueram hoc argumentum accuratius pertractare, meamque sententiam clarius et distinctius explicare, sed nouis quotidie superuenientibus  negotiis, que nec differre nec pretermittere possum, a proposito recedere compellor, ac tibi, qui de hac re in prefatione tertii seculi Benedictini copiose et erudite scripsisti, et, sicut ex litteris tuis didici, de eadem re in prolegomenis quarti iterum acturus es, hanc spartam exornandam relinquere. Tua enim multiplici eruditione efficies ut e ruderibus antiquitatis ueritas emergat et elucescat, meque tibi arctius astringes, si errores meos benigne correxeris. Hoc nimirum semper optaui scire et cognoscere, ueritatem; nec unquam erubescam, si quid forte ab ea alienum incaute scribenti exciderit, expungere et emendare. Ut tue autem petitioni morem geram, breuiter indicabo qua methodo putabam in hac Disquisitione procedendum esse.

Et primo quidem mens erat certa ab incertis, et dogmata fidei a ritibus Ecclesie secernere. Certum enim est Christum Redemptorem in ultima cena panem azymum comedisse, et in eo Eucaristiam  instituisse, idque stabiliendum aduersus Grecos schismaticos et aliquot etiam Latinos. uerum ex hoc facto Christi non licet inferre quod in solis azymis conficere oporteat, nam si hoc necessarium foret, nunquam Ecclesia usum fermentati permisisset. Certum est item tam azymum quam fermentatum uere panem esse, et in utroque ualidam esse consecrationem. Certum denique est conuenientius esse Christi exemplum sequi, et in azymis conficere. An uero Latina Ecclesia aliquando fermentato usa sit, res facti est ad historiam et ad ritum pertinens, qui mutationi et nouitati subiectus est, non ad fidem, que inconcussa et immutabilis semper manet. Id uero tanquam indubitatum probari debet aduersus quosdam, qui rem natura sua indifferentem in fidei dogma conuertunt; optime Algerus, lib. II de Sacramento corporis et sanguinis Domini, cap. 10: »Utrum ex azymo an ex fermentato pane corpus Christi confici debeat, inter Latinos et Grecos magna concertatio  est, cum tamen non sit contra fidem christianam seu azymum seu fermentatum sacrificetur, tum quia utrumque panis est, tum etiam quia, quamuis Christus de azymo pane corpus suum fecerit, forsitan non quia res que fiebat hoc exigebat, sed quia cena in qua hoc factum est panem alium non exigebat, panem tamen fermentatum non prohibuit.«

Hoc posito uelut fundamento, indagandum est quo pane in sacrificio usi sint apostoli et eorum successores per aliquot secula: azymone, an fermentato, an utroque indiscriminatim? Et ego sane utroque indifferenter usos, siue fermentato quia communior magisque obuius erat, siue azymo qui nitidiore farina facile parari et sub cinere uel in paruis clibanis statim coqui poterat, non improbabiliter opinatus sum. Etenim, seuiente persecutione, quando in carceribus, in priuatis domibus et in cryptis aut in speluncis terre clam celebrabant, eo pane uti oportebat qui tunc fortuito occurrebat. Pro usu fermentati multa  ego congessi; nunquam tamen, ut monui post prefationem, usum azymi negaui. Dixi enim apostolos panem consecrasse, qualem in domibus fidelium reperiebant, siue azymum, siue fermentatum. Tu uero pro azymis multa profers in tua prefatione, de quibus  quid sentiam, non contradicendi, sed inueniende ueritatis studio breuiter indicabo.

Num. 65, a facto Christi argumentaris, sed hec ratio nimis probat, ut supra dixi.

Num. 66, testem producis Isidorum, qui, agens de compositione panis eucaristici, non meminit fermenti. Porro Isidorus illam sententiam transcripsit ex epistola 63 Cypriani ad Cecilium; sed nichil certi ex ea concluditur. Nam non excludit fermentum, et fortasse intelligitur illa uoce »copulatum« cum ait corpus Domini esse non posse similam solam aut aquam solam: »nisi utrumque adunatum fuerit et copulatum, et panis unius compage solidatum.« Quod autem copulat, adunat et solidat, fermentum est. Epistola uero Isidori ad Redemtum procul dubio supposititia est, ut ipse agnoscis. Auctoritatem concilii Toletani tu pro azymo alfers, qua ego pro fermentato usus sum. Quis uero mentem illorum Patrum melius perceperit non est meum iudicare.

 Num. 67, testimonium profers Hildefonsi Toletani ex relatione u. C. Emerici Bigotii; sed quid de eo sentiendum sit, ipse cum legeris, pronuntiabis. Integrum enim tractatum ad te mitto ex codice uaticano, quem laudabat Holstenius, accurate transcriptum.

Num. 68, Bede et Paschasii testimonia usum uniuersalem azymorum non probant, neque etiam Rabanus Maurus id euincit. Ex eo tamen constat, si non ubique, saltem in aliquibus Ecclesiis occidentalibus, azymorum usum uiguisse tempore Photii. Clare enim loquitur, et suspicio interpolationis tollitur, quandoquidem asseris antiquissimos codices mss. cum editis consentire. Nimis tamen probat, cum ait oportere panem infermentatum esse.

Num. 69, ex oblatis ferro characterato impressis infers quod sine fermento fuerint. Et hoc etiam magni momenti est ad probandum quod seculo nono azymi panes in usu essent in Occidente. An  uero hic mos ubique uiguerit non liquet.

Num. 70, Leonem nonum testem adhibes perpetuum in Ecclesia Romana azymorum usum astruentem. At ego sanctissimum pontificem sic interpretabar ut non de ritu, sed de dogmate intelligendus sit. Declamat enim aduersus hereticos et agit de fide Petri que nunquam deficiet; tum Grecos perstringit, qui dicebant azymum non esse uerum panem, et Christum consecrasse in fermentato, facta ultima cena ante diem azymorum. Non igitur ad ritum qui mutationem admittit, sed ad fidei dogmata spectare mihi uidentur uerba S. Leonis, si serio perpendantur. Humberius autem, Rupertus abbas, et alii testes sunt suorum temporum: nec est improbabile quod perpetuam fuisse crediderint eam consuetudinem que, ipsis uiuentibus, in usu erat. Tu uero nosti que fides illis prestanda sit qui a Christo ad sua tempora morem aliquem uiguisse testantur, nullo teste adhibito qui seculis precedentibus uixerit.  Certe iurisperiti huiusmodi testimonia prorsus reiiciunt.

Num. 71, primum Sirmondi argumentum pro fermento diluis ex uetusto fidelium more, qui panem offerebant, panem utique consecrandum pro communione sacerdotis et fidelium. Quamuis enim si quid supererat, pauperibus distribui soleret, prima tamen intentio offerentium sacrificium respiciebat. Hunc uero panem fuisse communem et usitatum, ac de more fermentatum, qualis in domibus reperiebatur, ego post Sirmondum asserui, testem aduocans Ambrosium, qui de pane consecrando loquens uocat eum »usitatum.« Addo nunc Iustinum martyrem, qui prope finem secunde Apologie de sacrificio misse sermonem habens, »Non enim, ait, ita sumimus ut communem panem, et communem potum;« siue ut alius interpres uertit; »ut uulgarem panem et uulgare poculum.« Similiter Ireneus, lib. Iu, cap 34. »Iam, inquit, non communis panis est, sed Eucaristia.« Panis autem usitati, communis et  uulgaris nomine intelligi fermentatum certum mihi uidetur. Scio quidem utrumque panem Romanis et aliis gentibus in usu fuisse. Nam Cornelius Celsus, lib. II, cap. 24, inter ea que stomacho idonea sunt, recenset panem sine fermento, et capite 25, panem fermentatum stomacho nocere ait; utriusque etiam meminit, cap. 28. Nihilominus communem atque, ut ita dicam, quotidianum fermentatum fuisse manifestum est. Hunc siquidem pre ceteris laudat Plinius, lib. XXII, cap. ultimo. Et Galenus de pane agens, lib. I, De alimentorum facult., cap. 2, eum qui fermento caret nemini esse accommodum docet. Idem pro certo ponit Ambrosius, serm. 21, explicans parabolam fermenti. Si ergo panem communem offerebant fideles, et hic fermentatus erat; hinc non leue argumentum desumitur ad probandum fermenti usum in sacrificio.

Num. 72, non constare dicis utrum Latini aut Greci uariauerint panis materiam. Hoc utique uerissimum  est, et inde caligo oritur qua obuoluimur, nescientes utrum initio omnes Ecclesie unius moris fuerint an utroque pane indifferenter, an solo azymo uel fermentato determinato uterentur, et quis primum ueterem usum mutauerit; quo tempore, qua occasione, quando mordicus ceperint Greci fermentato, Latini azymo adherere; an diuersarum Ecclesiarum diuersi mores fuerint, sicut olim erant in celebratione Pachatis: cur per annos mille inter Grecos et Latinos nulla de hac panis diuersitate mota sit controuersia; cur Photius, Grecanici schismatis parens, qui multo minora et etiam falsa Latinis obiecit, de hac re siluerit, que postea tanta contentione inter partes agitata est; cur inter Orientales soli Armenii et Maronite azymo utantur, quando et qua occasione eo uti ceperint. Hec omnia dubia discutienda diligentissime forent et dissoluenda. ueteres scholastici ab huius questionis difficultate se facile expediunt, asserentes utramque  Ecclesiam Grecam et Latinam ab initio et deinceps in azymis consecrasse, donec heresis Ebioneorum exorta est, docentium legem Moysis simul cum Euangelio seruandum esse, et azymum panem necessario consecrandum, in quorum detestationem orthodoxa Ecclesia ubique gentium fermentatum adhibuit; illa autem heresi exstincta, Orientales fermentatum retinuerunt; Occidentales ad pristinum morem azymorum reuersi sunt. Sed huic historie nullam fidem adhibendam esse ego in Liturgicis ostendi. Armenios azymum recepisse, cum recesserunt a Grecis; quo etiam tempore uinum aqua miscendum non esse decreuerunt ibidem narraui; idemque constanter illarum gentium historici affirmant, et hanc esse ueterem illius Ecclesie traditionem aliquot Armenii Episcopi et sacerdotes a me interrogati, et aliqui etiam ex nostris rituum et lingue eorum periti confirmarunt. Ideo, inter errores quos abiurabant Armenii, cum redibant ad fidem orthodoxam, hic legitur in  ueteri formula, quam D. Cotelerius edidit in notis eruditissimis ad librum quintum Constitut. apostolicarum, p. 237: »Si quis in panem oblationis non immittit fermentum et sal, nec aquam cum uino in sanctum calicem, anathema sit.« Maronitas credibile est usum azymorum recepisse, cum abiurata heresi ad fidem catholicam conuersi sunt, quod Gulielmus Tyri archiepiscopus suo tempore et se presente contigisse scribit, lib. XXII sue Historie, cap. 8. Ipsi tamen hoc negant, et scriptores proferunt antiquissimos, asserentes gentem illam semper Romane Ecclesie adhesisse. uidi nuper librum de Expositione liturgie e Syro sermone in Latinum translatum a D. Fausto e Monte Libano, Abrahami Ecchellensis nepote, et S. Maronio ascriptum, quem uixisse aiunt seculo quinto uel sexto, in cuius capite 16 hec leguntur: »Ad illud quod petistis an conueniens sit offerre de pane azymo uel fermentato, respondemus quod de hoc non habemus preceptum Dominicum uel apostolicum, quod hoc iubeat, et  illud uetet. Quapropter hi in hoc, et illi in illo conficiunt, iuxta morem detentum. Nam qui in fermento offerunt, arguunt nos simul cum Occidentalibus atque Armeniis, dicentes quod azymus non est panis.« Tum ex Scriptura probat uere azymum esse panem, et quod Christus in azymo confecit. uerum hic liber post exortum Grecorum schisma, et post excitatas azymorum turbas scriptus uidetur; quod eruditioni tue examinandum relinquo.

Num. 73, aliud argumentum soluis, notatos scilicet Ebioneos, quod pane azymo preter morem aliorum uterentur; et auctoritatem Epiphanii affers ad probandum usum azymorum tempore Ebioneorum, ac si illi ad imitationem Ecclesie in azymis sacrificium offerrent. Sed ego sub tua et aliorum eruditorum censura, uerba Epiphanii aliter intellexi, et ni fallor, ipsemet Epiphanius seipsum explicat, her. 46, dicens Tatianum mysteria quedam instituisse ad Ecclesie sancte imitationem, sed ad ea nichil preter  aquam adhibuisse. Ubi uides Ecclesie imitationem non rem oblatam respicere, sed ipsam oblationem.

Num. 74, ex silentio Photii nichil certi concludi ostendis, quod et ipse agnosco, tum propter ratiotiones et coniecturas a te allatas, tum propter ea que Leo Allatius notauit initio exercit. 28, aduersus Creygtonum pro concilio Florentino. Scire tamen optarem, qua de causa post duo fere secula a morte Photii, acerrima de azymis controuersia orta sit. uellem quoque ut ea dilueres que pro usu fermentati a me allata sunt ex decretis Melchiadis, Siricii, et Innocentii Romanorum pontificum. Nihil enim gratius contingere mihi potest quam ab amicis corrigi et emendari.

Ne quid autem pretermittam quod ad presentem causam facere possit, moneo exstare Mediolani Chronicon ms. et ineditum, S. Datio Mediolanensi episcopo ascriptum, in quo leguntur hec uerba: »Sanctus Ambrosius Grecorum Ecclesiam in plurimis  officiis uenerabiliter imitatus est, qui et sacrificium eorum, scilicet fermentatum, cum nostro azymo in celeberrimis festiuitatibus, maxime in resurrectione Domini benedicebat.« At Chronicon illud supposititium esse et recentioris eui iam multi notarunt. Nullius quoque momenti est Simeonis Thessalonicensis testimonium, utpote recentioris et schismatici, qui libro De templo et missa, apud Goar. in Euchol., p. 214, ait: »S. Gregorius, auctor ille Dialogorum, cum fermentato pane sacrificium offerri testatur.« Similiter Fehlauus scriptor heterodoxus, pag. 366, Comment. ad librum Christophori Angeli De statu Ecclesie Grece, asserit Apollinarem primum azymorum inuentorem fuisse. Sed hec Grecorum schismaticorum aduersus Latinos scribentium fabula est, quemdam scilicet discipulum Apollinarii, nomine Leucium siue Felicem, Romam migrasse; et simulata uite sanctimonia ad  summum pontificatum euectum, azymum apud Latinos introduxisse. Scriptor etiam anonymus, quem uidi in Bibliotheca Barberina inter codices Grecos mss., num. 75, ait Carolum Magnum, cum Romam profectus est, tempore Leonis tertii, uie comites habuisse aliquot monachos, Arii et Apollinaris erroribus infectos, qui Urbem ingressi peruerterunt populum, docentes Spiritum sanctum non a solo Patre, sed etiam a Filio procedere et oportere in azymis sacrificare, ita ut azyma e Francia prodierint. Hec ille, cui consonant alia apud Leonem Allatium, libro citato, pag. 571 et sequentibus, ubi etiam predictam Felicis fabellam ex quodam Simeone  Hierosolymitano recenset. Omitto alia Grecorum recentiorum figmenta, ne tempus in nugis inutiliter prodigam.

Hec autem scripsi, ut studium tuum et diligentiam excitarem, sicut scriptum est: »Da sapienti occasionem, et addetur ei sapientia .« Ceterum Deum oro, ut incerta et occulta sapientie sue manifestet nobis, detque idipsum sapere in alterutrum secundum Iesum Christum, ut, sicut hortatur Apostolus: »Expurgato ueteri fermento epulemur in azymis sinceritatis et ueritatis .«

Rome, die 14 Martii 1673.



DISSERTATIO DE PANE EUCHARISTICO, AZYMO, AC FERMENTATO



DISSERTATIONIS OCCASIO ET ARGUMENTUM.


Cum edendo Acta sanctorum nostrorum incidissem in quedam loca pro azymorum usu in Ecclesia Latina, ea, more meo, quibusdam obseruationibus illustrare uisum est, et coniectis iis que mihi pene obuia fuere argumentis ostendere usum hunc esse antiquiorem quam Iacobus Sirmundus, uir eximie eruditionis, existimauerat. Nota est studiosis omnibus uiri clarissimi sententia in singulari Disquisitione de azymo, nimirum panem fermentatum in Ecclesia Latina multis seculis adhibitum in missa fuisse, et azyma, Photiani schismatis tempore, nondum recepta, sed tantum medio illo interuallo, quod inter schisma Photii pseudopatriarche Constantinopolitani, pontificatu Nicolai pape primi, et  alterum schisma Michelis Cerularii itidem patriarche, sedente Leone papa nono, effluxit, id est medio illo tempore quod ab anno ere Christiane 867 ad 1054 intercessit. Mihi uero cum multis, tum precipue Rhabani auctoritate, persuasum erat azyma in rebus sacris obtinuisse ante illud schisma Photianum; nec momenta Sirmundi adeo efficacia uisa sunt ut fermenti usum aliquando apud Latinos uiguisse fateri nos cogerent.

Quapropter quod Sirmundus optauerat, ut qui sententie sue de azymorum recentiori usu non consentirent, eos saltem ad preclaram eius rei inuestigationem excitaret, ad hoc ipsum me contuli, quantum et tenuitatis mee facultas, et breuitas obseruationum, et rei difficultas obscuritasque permisere.  Nam etsi hominem tantillum contra Sirmundum niti temerarium uidebatur, mihi occurrebat illud quod Sirmundus ipse in sui excusationem attulit in Disquisitionis cap. 5, ubi de fermento Melchiadis ac Siricii aliter atque Baronius sententiam dicturus, ueritus non est ne contra Baronii mentem uotumque fecisse uideretur, propterea quod Baronius  omnes ad hoc ipsum ut sua libere promerent, inuitasset; nec se ab eius sententia discedere indignaturum quemquam putauit qui meminisset illum pro singulari sua modestia solitum aliena haud grauate audire, et, si meliora suis cognosceret, libenter amplecti. Et hec quidem mea de Sirmundi mente, modestia ac sinceri studio persuasio erat, eademque facti mei excusatio.

Ubi primum Obseruationes meas prelo committere parabam, simul certior factus sum eminentissimum cardinalem Bona, cuius uirtus, doctrina et eruditio omnibus perspecta sunt, idem argumentum pertractare in opere suo De rebus liturgicis, et ab Sirmundi proposito tantillum recedere. Ut opus illud eximium peruenit in manus meas, illud  legi magna cum uoluptate, tum maxime locum de azymis, in quo tota res non minus sincere quam erudite explicatur. Eius loci summa est, iam inde ab apostolorum temporibus ad schisma Photianum, in Ecclesia Latina promiscuum fuisse usum fermentati et azymi panis, nec ante seculi decimi initium azymum lege communi ac generali ubiuis receptum apud Latinos. Qua in re Sirmundi sententiam temperauit illustrissimus scriptor, quod Sirmundus non uideatur admisisse azymi usum ante Photii discidium, sed solum fermentatum; at uero eminentissimus cardinalis utrumque promiscue usurpatum pro tempore et locorum opportunitate fateatur.

Commouit hec sententia quorumdam in Urbe  animos, rei nouitate  ne dicam, indignitate attonitos, quasi nefas esset tantisper recedere a communi recentiorum opinione, qui azymorum in Latina Ecclesia perpetuum usum, non secus ac dogma catholicum, defendunt. Gliscenti querelarum rumori frenum imponere curauit modestissimus cardinalis, edita hanc in rem admonitione,  qua rationem assertionis sue contra sentientibus approbare tentauit. Quod ubi plene ad uotum non succederet, idem argumentum retractare et clarius sententiam suam explicare animo destinauit; idque breui perfecisset, nisi hoc agitantem negotiorum turba distraxisset. At cum intellexisset me idem consilium meditari, submissis quas ad hoc habebat litteratoriis copiis, impulit me ad id audendum, id est ad explicandum id quod e rei ueritate esse crederem, quod unum semper optauit. Non licuit operam meam negare tante dignitatis hortatori, maxime cum necessarium mihi esset exponere ea que, uel obscurius, uel breuius in Obseruationibus meis dicta aliter quam par erat nonnulli interpretabantur.

 Duo sunt que in Obseruationibus meis intendebam. Unum, azymorum usum apud Latinos in re sacra uiguisse ante schisma Photianum, quod diserte probandum suscepi aduersus Sirmundum; alterum, argumenta a Sirmundo proposita non penitus euincere fermentum a Latinis aliquando adhibitum fuisse. Neque tamen hanc posteriorem partem ita demonstrandam suscepi, quasi certum ac manifestum esse putarem fermentum a Latinorum sacris semper abfuisse; sed tantum eo tendebat omnis oratio mea ut probarem id non certum esse quod Sirmundus pro certo proponebat: uno uerbo, alteram hanc partem, non tam affirmando quam negando et partis aduerse fundamenta euertendo, tueri mihi uisum est.

 De media illustrissimi cardinalis sententia, deque nouis argumentis ab eo pro Sirmundi opinione adductis nichil dixi, tum quia Obseruationes mee iam typis subiiciende erant, cum eius opus De rebus liturgicis in hanc urbem aduectum est, tum quia sententia mea magis accedebat ad montem eminentissimi cardinalis. Is enim non negat azymos panes aliquando adhibitos ante Photii tempus, imo ab ipsa etate apostolorum; sed tamen id factum ait citra delectum, non communi lege, sed pro locorum ac temporum ratione.

uerum quia totum hoc argumentum pro modulo meo denuo tractare mihi iam incumbit, dabo operam ut id historico potius modo quam contentioso a me fiat, non quo difficilem controuersiam secundum  tantos a me dirimi ac finiri posse putem, sed ut in commune conferam id quantulumcunque quod ad eam illustrandam apud antiquos obseruare mihi licuit. Atque ut tota res magis dilucide et accurate pertractetur, sequentibus capitulis eam explanare conabor.



INDEX CAPITUM.

    I. Eucaristiam in azymis a Christo Domino institutam fuisse.
    II. Exemplo Christi non imponi necessitatem consecrandi in azymis.
    III. An Greci initio Ecclesie fermento usi sint.
     Iu. Quali pane utantur alie societates Christiane.
    u. uarie sententie de azymo Latinorum.
    uI. Quedam testimonia dubie fidei pro azymo Latinorum expenduntur.
    uII. Proponuntur coniecture et argumenta quedam pro antiquo usu azymorum apud Latinos.
    uIII. Alie probationes ex forma et conditionibus hostiarum. Ubi explicantur canones duo, unus concilii Turonensis secundi, alter Toletani XuI.
    IX. Morem hunc generali usu apud Latinos uiguisse ante Photii discidium.
    X. Expenduntur argumenta pro usu fermenti apud Latinos.
    XI. Epilogus et conclusio premissorum.





CAPUT PRIMUM Eucaristiam in azymis a Christo Domino institutam fuisse.


Seruatorem nostrum, in extremo Paschate quod morte instante celebrauit, uenerabile corporis et sanguinis sui sacramentum sub uesperam ferie quinte instituisse constat. Utrum azymum panem huc adhibuerit, disputant Latini et Greci recentiores: Latinis azymum, Grecis fermentatum preferentibus. Huius controuersie solutio ex alia pendet, uidelicet an Christus eo anno celebrauerit Pascha legale, id est: an agnum cum azymis aliisque paschalibus cibis comederit, tempore et loco lege prescriptis.

De loco nulla est dubitatio, Christum Hierosolymis,  uti lege cautum erat, ultimum Pascha peregisse; de tempore, deque esu agni grauis est controuersia, non solum inter Grecos et Latinos, sed etiam inter homines eiusdem societatis, inter antiquos ac recentiores. De utrisque agendum singillatim, ac primum aduersarum partium fundamenta premittenda.

Qui pascha legali morte a Christo celebratum contendunt, auctoritatem sumunt ex Euangeliis Matthei, Marci et Luce. Mattheus quippe, prima die azymorum; Marcus, primo die azymorum, quando immolabant Pascha; Lucas, aduentante die azymorum, in qua necesse erat occidi Pascha, paratum a discipulis paschalis festi epulum testantur.

Alii uero, siue qui Pascha legale a Christo anticipatum  uolunt, siue qui agnum ab ipso comessum negant, siue qui et agnum et azyma, ceteraque id genus paschalis festi edulia remouent ab ultima Christi cena, nituntur quam maxime Ioannis euangeliste duplici testimonio. Unum est in cap. XIII uersu 1, ubi cenam ante diem festum Pasche peractam scribit, imo, ut in uersione Persica legitur, ante duos dies Pasche; alterum testimonium est in cap. XuIII uersu 28, ubi ait Iudeos, Christo capto et adducto ad Caipham, non introisse in pretorium, ut non contaminarentur, sed ut manducarent Pascha. Quod argumento est eos uespera subsequente agnum comedisse, nam agni immolatio atque comestio proprie Pascha dicebatur. Accedit locus ex eiusdem Euangelii  cap. XIX uersu 14, quo in loco Christus cruci affixus dicitur ea die, que erat Parasceue Pasche, in qua nimirum Iudei necessaria preparabant ad comedendum agnum sub uesperam subsequentem. Hec fere argumenta sunt, quibus adducti cum Latini, tum Greci, tam ueteres quam recentiores, in diuersas abeunt sententias. Iam Grecorum antiquiorum traditionem consulamus, postea Latinorum.

In primis consideratione digna est epistola Polycratis metropolite Ecclesiarum Asie, qui sub finem seculi secundi, exorto discidio inter Asiaticos et alias totius orbis Ecclesias de die celebrandi Paschatis, suo et aliorum Asie episcoporum nomine ad uictorem papam primum epistolam scripsit, cuius fragmentum refert Eusebius Pamphili in Historie  ecclesiastice lib. u cap. 24. Cum enim omnes per Asiam Ecclesie quarta decima luna, quocunque hebdomade die accidisset, Pasche festum celebrandum esse censerent, quo die prescriptum erat Iudeis ut agnum immolarent; alie uero totius orbis Ecclesie non alio quam Dominice resurrectionis die, Polycrates morem suum, tanquam a maioribus sibi traditum defendit, auctores adducens Philippum apostolum, Ioannem euangelistam, Polycarpum et cognatos sibi episcopos septem; quos omnes ait Pascha celebrasse, , id est, cum Iudeorum populus fermentum abiiceret, significans morem continuo fluxu a Christi exemplo descendisse. Hunc locum ita restituit uir eximie eruditionis, Henricus ualesius, cum alias in textu  Greco legeretur , pararet, omnino contra Polycratis mentem atque Rufini interpretationem, qui uocem Grecam auferendi uerbo reddidit. Hoc unum testimonium sufficere posset ad probandum Christum primo die azymorum ad uesperam Pascha legale expleuisse et ad explicandam mentem Ioannis euangeliste, cuius auctoritate Asiaticorum traditio, ab ipso fonte accepta, potissimum fulciebatur.

Asiaticorum morem eadem ratione probat Anatolius Alexandrinus, Laodicensis episcopus, in Canone Paschali, ostendens eos recte Ioannis exemplo Pascha celebrare quotannis, quando quarta decima lunatio adfuisset, et agnus apud Iudeos immolaretur, non acquiescentes auctoritati quorumdam, id est Petri et Pauli successorum, id est pontificum Romanorum,  qui omnes Ecclesias in quibus spiritualia Euangelii semina seuerunt, solemnitatem resurrectionis Domini in die tantum Dominica celebrari docuerunt. Nulla uero causa uidetur cur Asiatici tantopere morem suum retinere studuerint, nisi quod Christum ipsa die lune quarta decima ad legis prescriptum Pascha peregisse ex maioribus accepissent.

In eadem uersatur sententia Origenes Tractatu 35 in Mattheum, ubi Christum luna quarta decima comprehensum a Iudeis fuisse tradit, initio Tractatus, ac proinde ratum habuit eadem luna celebratum ab ipso Pascha, cum cenam paschalem Christi comprehensio proxime sit secuta. Hinc in progressu Tractatus ait Christum Iudaico more Pascha ultimum  peregisse; et, in Commentariis super Ioannis Euangelium, Iudeos in ipso Paschate opus scelestum fecisse interfecto Iesu.

His accedit Theophilus Alexandrinus episcopus in epistola ad Theodosium imperatorem de sancto Pascha his uerbis: Aliter autem quod et Saluator noster decima quarta quidem est traditus luna, hoc est quinta post Sabbatum; decima quinta autem crucifixus, die tertia resurrexit, hoc est decima septima luna, que tunc in Dominica die inuenta est, sicut et ex Euangeliorum notatione comperimus. Idem docet Theodoritus, questione 24 in Exodum, asserens Christum, sub finem lune quarte decime, quando immolabatur Pascha, traditum fuisse.

Ioannes Chrysostomus pluribus in locis, maxime  in homilis 81, 82 et 83 in Mattheum, probat Christum legali ritu Pascha perfecisse; Iudeos uero, aut saltem principes Iudeorum, contra legis prescriptum, ut scilicet animo suo Christum occidendi obtemperarent, distulisse. Eius rei argumenta ex Chrysostomo collegit Gregorius protosyncellus, in Apologia aduersus Marci Ephesini epistolam; item Arcudius in lib. III de Eucaristia, cap. 4, qui in capite sequenti dubia ex eodem Chrysostomo sumpta dissoluit. Certe Photius in Bibliothece cap. 116 confitetur Chrysostomum in ea fuisse sententia, Christum in postrema cena Pascha legale seruasse.

His omnibus adiungendi sunt duo patriarche Alexandrini, quorum primus est Cyrillus. Is enim Eucaristiam a Christo institutam post esum agni  probat his uerbis: Dominus autem noster iehsu Christus coniunxit in una die agnum Iudeorum et uerum manna, quando benedixit panem et uinum dicens: Hoc est corpus meum et sanguis meus.

Alter est Proterius Cyrilli successor qui, a Marciano Augusto interrogatus de ratione celebrandi Paschatis, respondit Christum Dominum quinta feria, decima quarta luna mensis primi in cenaculo cum discipulis Pascha typicum manducasse, paulo post a Iuda proditore traditum. Hec sententia Theophili, Cyrilli et Proteri, Alexandrinorum patriarcharum, hac in re eo maioris est ponderis, quod antiqui Patres statuendi quotannis paschalis festi omnem curam Alexandrino episcopo delegarunt, referente Leonis pape primi epistola ad Marcianum: Quoniam  apud Aegyptios huius supputationis antiquitus tradita uidebatur esse peritia, per quam qui annis singulis dies predicte solemnitatis eueniret, sedi apostolice indicaretur, ut huius scripti ad longinquiores Ecclesias iudicium generaliter percurreret. Hac enim peritia facile edocti erant quo die incidisset paschale festum eo anno quo Christus extremum Pascha celebrauit.

Ex his non immerito colligimus cum Photio, in Bibliothece cap. 116, sententiam esse non solum Ioannis Chrysostomi, sed etiam Ecclesie, saltem Grecanice, Christum ante perfecisse seu legitimum Pascha quam mysticam institueret Eucaristie cenam; quod etiam tradit uictor Antiochenus in Marci cap. XIu.

 Ab hac priscorum Grecorum traditione tres aut quatuor inuenio ueteres qui dissentiant, Epiphanium scilicet, Ioannem Philoponum et anonymos duos; ex quibus Epiphanius censet Christum quidem in ultima cena legales cibos adhibuisse, at preuertisse tempus lege constitutum: Philoponus uero et uterque anonymus Pascha legale a Christo perfectum negant.

Epiphanius quippe in heresi 30, num. 22, contra Ebioneos agens qui ab esu carnium abstinendum esse ducebant, eos hac ratione reuincit quod Dominus Iudeorum Pascha comederit in ultima cena, id est agnum et panes infermentatos. At uero in heresi 51 Alogos arguens, ait, num. 26, Christum passum esse XIII Kal. Aprilis, cum illi uesperam unam anteuertissent,  hoc est luna XIu nocturna media. Siquidem illi ante tempus Pascha comederunt, ut Euangelium testatur. Tum subdit: , , . Quare biduo ante legitimum diem epulum Paschale celebrarunt, hoc est feria tertia ad uesperam, quod quinta fieri oportuit. Nempe quod quinta dies incidebat in lunam XIu. Neque putes Epiphanii mentem esse quod Iudei biduo Pascha legale anteuerterint. Id enim de Christo eiusque discipulis dictum constat ex sequentibus eius uerbis, ubi Christum eadem illa feria tertia sub uesperam luna XI nocturna, XuI Kal. Aprilis comprehensum fuisse affirmat. Epiphanii sententia hec niti uidetur Ioannis euangeliste auctoritate,  dicentis Christum instituisse cenam ante diem festum Pasche. Quibus uerbis intellexisse uidetur ante duos Pasche dies, quemadmodum uersio Persica reddit.

Aliam iniit sententiam Ioannes Philoponus homo seculi sexti, in disputatione de Paschate, quam Balthasar Corderius una cum eiusdem septem libris in Hexemeron uienne Austrie primus in lucem emisit. Nam auctor iste Grecus, secte Eutychiane, cetera uir doctus, contendit, tertia decima luna, pridie legalis Pasche, mysticam Domini cenam contigisse, neque Christum tunc cum discipulis agnum aut azyma comedisse, idque multis argumentis probare conatur.

In eamdem sententiam conueniunt anonymi duo,  de quibus agit Photius in Bibliothece cap. 115 et sequenti. Primus enim, disputans aduersus Quartadecimanos, asserit Christum quinta die non edisse Pascha legale  neque agnum, neque azyma, neque aliud quidpiam eorum fecisse, que legale seruantes Pascha, more rituque maiorum, obseruant. Itaque priuatam tantum, mysticam illam tamen, uult cenam edisse, atque ex ea discipulis panem et calicem porrexisse.

Eodem tendit auctor incertus in cap. 116 a Photio laudatus, scribens Christum aliis aduentus sui annis legale Pascha celebrasse, non item eo quo proditus est. Tum subdit Photius id consideratione dignum  esse propterea quod Chrysostomus, imo et Ecclesia, docerent Seruatorem nostrum Pascha lege prescriptum expleuisse, antequam Eucaristiam institueret. Hinc dubitatio mihi suborta est utrum anonymus iste alius sit ab auctore disputationis de Paschate, que Ioannis Philoponi, nomine Grece et Latine, a Corderio uulgata est, in qua eadem omnino sententia deprehenditur, tum an Philoponus uere istius disputationis conditor censendus sit, quoniam Photius qui in Bibliothece sue capitibus 21, 43, 55, 75, 215, et 240 eum laudat eiusque lucubrationem in Hexemeron aliasque predicte disputationis nusquam meminit. Mirum porro est Corderium, qui hec legit animaduertitque nullam attulisse rationem cur istam dispositionem Philopono ascriberet. uerum postea  deprehendi, hanc disputationem reuera esse Philoponi, qui sub eius finem meminit lucubrationis sue in Hexemeron, quem genuinum ipsius fetum esse ex Photio constat. At uero mihi per quam uerisimile relinquitur anonymi posterioris librum de Paschate a Photio laudatum esse ipsammet Philoponi disputationem cuius auctorem Photius ignorabat.

Quidquid id est, neque Epiphanii, neque Ioannis Philoponi amborumque anonymorum auctoritas preiudicare debet communi traditioni antiquiorum Grecorum, quorum testimonia superius adduxi. Neque Epiphanius negat, imo diserte affirmat Christum in ultima cena legalibus cibis usum fuisse, agni scilicet carne et azymis, tametsi eum Pascha biduo preuertisse opinatus est.

 Multo minus admittenda est sententia recentiorum Grecorum qui, a tempore conflati schismatis per Michelem Cerularium in Latinos infensissimi, per fas nefasque azymi panis usum criminantur, alii aliis modis. Nonnulli enim, quorum dux Nicetas Pectoratus, Christum non quarta decima luna, qua fermentum abiici oportebat, sed tertia decima cenam in fermentato pane celebrasse contendunt; alii uero, testante Humberto in responsione ad epistolam Michelis Cerularii, sciscitantibus nobis, unde Dominus iehsu fermentatum in cena habuerit, cum in omnibus finibus Isrel non inueniretur, respondent: Si creditur omnipotens, potuit subito undecunque fermentatum exhibere, aut certe ipsum azymum benedicendo fermentare. Ast hoc mirabile effugium est delirantium  schismaticorum qui, cum rationem conuiciorum suorum reddere non possint, tanquam ad aram confugiunt ad Deum, uti Cotta loquitur apud Ciceronem. Hec de Grecis.

Ad Latinos quod attinet, uno fere ore omnes, scilicet ueteres illi, consentiunt Christum luna quarta decima in azymis Eucaristiam instituisse. In primis occurrit Ambrosius Mediolanensis episcopus, qui in epistola de festo Paschali ad episcopos in Aemilia constitutos ita scribit: Ipse ergo qui legem locutus est, postea ueniens per uirginem nouissimis temporibus plenitudinem legis consummauit, quia uenit non legem soluere, sed implere; et celebrauit Pascha hebdomade in qua fuit quarta decima luna, quinta feria. Denique  ipso die, sicut superiora docent, Pascha cum discipulis manducauit; sequenti autem die, hoc est sexta feria, crucifixus est, hoc est, luna quinta decima.

Ambrosio adheret Augustinus in epistola 86 ad Casulanum, ubi, rationem reddens ieiunii ferie quarte et sexte, diserte probat Iudeos de comprehendendo Christo consilium iniisse feria quarta. Deinde intermisso uno die, »cuius uespera Dominus Pascha cum discipulis manducauit, qui fuit finis eius diei, quem uocamus quintam Sabbati,« traditum fuisse Christum ea nocte, »que iam ad sextam Sabbati pertinebat,« tum subdit: »Hic dies,« nempe sexta Sabbati »primus azymorum fuit, a uespera incipiens. Sed Mattheus euangelista quintam Sabbati dicit fuisse primam diem azymorum, quia eius uespera  sequente futura erat cena Paschalis, qua cena incipiebat azymum et ouis immolatio manducari. Ex quo colligitur, inquit, quartam Sabbati fuisse, quando ait Dominus: »Scitis quia post biduum Pascha fiet .« Ex his manifestum est Augustinum in ea sententia fuisse Christum Pascha celebrasse ea uespera, qua »incipiebat azymum« et ouis immolatio manducari, ipsumque cum discipulis legali more Pascha manducasse ante Eucaristie institutionem.

Aeque perspicua est auctoritas Hieronymi in lib. Iu Commentarii in Mattheum ad capitis XXuI uersum 17: »Prima azymorum, inquit, quarta decima diei mensis primi est, quando agnus immolatur, et luna  plenissima est, et fermentum abiicitur.« Et in uersum 26: »Postquam typicum Pascha fuerat impletum, et agni carnes cum apostolis comederat, assumit panem qui confortat cor hominis, et ad uerum Pasche transgreditur sacramentum, ut quo modo in prefiguratione eius Melchisedech summi Dei sacerdos panem et uinum offerens fecerat, ipse quoque ueritatem sui corporis et sanguinis sui representaret.«

His unum addo Iunilium Africanum episcopum seculo sexto, qui Commentario in Genesim contestatur Christum Dominum, »post esum agni typici mysteria nobis sui corporis et sanguinis celebranda denuntiasse.« Pretereo Rhabani et aliorum medie etatis auctorum testimonia idem sentientium.

 Hec tametsi constant apud antiquiores Patres, non tamen insuper habendi sunt Latini recentiores, qui in hac questione explicanda magnam diligentiam impenderunt, in uarias opiniones distracti. Alii enim, quos inter Paulus Brugensis, Iansenius Gandauensis episcopus, Maldonatus, Zegerus, et aliqui nonnulli, Christum alio die, alio die Iudeos Pascha celebrasse, utrosque tamen cum legalibus cibis, contendunt. Et hi quidem etiam in duas partes diuiduntur, quibusdam asserentibus Christum anticipasse legitimum tempus, aliis dicentibus ipsum statuta die Pascha peregisse, at Iudeos in sequentem diem transtulisse. Hanc uero istius translationis afferunt causam: quoniam apud Iudeos constitutum  uigebat ut, ob incommoda quedam succedentium solemnitatum uitanda, ne unquam Pascha secundo, quarto aut sexto hebdomade die celebrarent; eo uero anno quo passus est Christus, legitimum Pascha incidisse in feriam sextam, ac proinde translatum a Iudeis propter concurrentem Sabbati diem sequentem.

Alii negant Christum ultimum Pascha legali more peregisse, nec azyma nec alia id genus Paschalis festi edulia percepisse. Quam sententiam tuetur Marcus Antonius de Dominis in lib. u de Republica Christiana, cap. 6 a num. 258, ubi ait Christum pridie uigilie paschalis, id est luna XIII, communem cenam cum discipulis percepisse, et ex communi seu fermentato pane Eucaristiam ab ipso institutam.

 Inter hos mediam inuenit uiam Hugo Grotius in Matthei caput XXuI. Qui etiamsi predictam Iudeorum consuetudinem de transferendo Paschate probat, negat tamen ullo certo constare argumento, diem festum azymorum seu Pascha in feriam sextam incidisse eo anno quo Christus mortuus est. Imo etiam si id contigisset, eam legem tam iustam esse ut neque Christus ab ea recessurus fuisset, neque discipuli ipsum de parando Paschate ante diem hac constitutione prefixum interrogassent. Quapropter Grotius ipse censet, anticipatum a Christo Pascha, non quidem plenum et solemne, quod mactatione agni et aliis ritibus lege prescriptis peragebatur, id quod nefas erat extra locum ac tempus  constitutum, sed seu commemoratorium, quod solo esu panum azymorum et lactucarum agrestium constabat; quale etiam nunc Iudei agunt.

De uariis hisce Latinorum recentiorum sententiis iudicium ferre non est huius loci. Ut rem breui expediam, duo mihi hac in controuersia certa esse uidentur. Unum, Christum, non dimidiatum, sed integrum ac solemne Pascha expleuisse, siue illud anticipauerit, siue transtulerint Iudei. Nam cum discipuli Dominum de parando Pascha interrogauerunt, isque eos misit ad illud parandum, nichil eorum excepit, que lex prescribebat. Deinde mittens eos ad hospitem in cuius diuersorio cenam paraturi erant, eis suggerit hec uerba hospiti ex se dicenda:  »Apud te facio Pascha cum discipulis meis .« Quod sane eo modo intellexit, quo uulgus et hospes ipse intellecturus erat. Ad hec, cum ipse in cenaculum subiisset, omnibus de more paratis, dixit desiderio desiderasse se »hoc Pascha« manducare cum discipulis suis antequam mortem pateretur. »Hoc Pascha,« inquit quale scilicet a discipulis paratum conspiciebatur, non ut in eo sisteret, sed ut umbre substitueret ueritatem. Id, inquam, mihi certum et exploratum uidetur, siue Pascha preuerterit Christus, siue Iudei illud transtulerint. Nam Christum eodem die quo Iudeos omnes illud celebrasse, Ioannis testimonio contrarium uidetur.

 Alterum est, siue Christus Pascha legale seruauerit, siue illud pretermiserit, siue azymis in ultima cena usus sit, siue abstinuerit, antiquos tamen, id est primos Ecclesie Patres, in ea fuisse persuasione Christum in azymis Pascha illud celebrasse et Eucaristiam post esum agni instituisse. Que persuasio id obtinere potuit a primis Ecclesie rectoribus, ut constituenda ecclesiastice discipline forma morem induxerint Eucaristiam conficiendi in pane fermenti experte, quod abfuisse a Dominica cena persuasum habebant.



CAPUT II. Exempto Christi non imponi necessitatem consecrandi in azymis.

 Etsi Christi Eucaristiam instituentis cum uoluntas, tum exemplum pro lege sint, nonnulla tamen hinc excipi necesse est que uel pro temporis, uel pro personarum inter quas degebat respectu obseruauit. Quod pane triticeo, quod uino aqua temperato, quod certis uerbis usus est, ea pretermitti uetat religio, ipsiusque sacramenti natura. Quod semel et quidem in Paschate, quod post legalem cenam, quod in azymo pane id fecerit, ea uel in medio relicta, uel nullo modo in exemplum trahenda esse uoluit. Hinc est quod citra Dominici exempli iniuriam statuit Ecclesia, idque »placuit Spiritui sancto,« quemadmodum docet Augustinus in epistola 118 ad Ianuarium, »ut in honorem tanti mysterii in os Christiani prius Dominicum corpus  intraret quam ceteri cibi.« Etsi enim »Saluator,« ut idem sanctus doctor paulo post subdit, »quo uohementius commendaret mysterii illius altitudinem, ultimum hoc uoluit infigere cordibus et memorie discipulorum a quibus ad passionem digressurus erat, non precepit tamen quo deinceps ordine sumeretur, ut apostolis per quos Ecclesias dispositurus erat seruaret hunc locum. Nam si hoc ille monuissset ut post cibos alios semper sumeretur, credo quod eum morem nemo uariasset.« Sed tamen, ut eodem loco monuit Augustinus, »probabilis quedam ratio delectauit ut uno die certo per annum, quo ipsam cenam Dominus dedit, tanquam ad insigniorem commemorationem, post cibos offerri et accipi liceat corpus et sanguis  Domini.«

Idem fere de azymis contigit. Quia enim Christus azymo pane in Eucaristia instituenda usus est, eum morem obseruauit Latina Ecclesia, non ob exempli necessitatem, sed ad »insigniorem« Dominici exempli »commemorationem.« At quia Christus, ex occasione tantum, paschalis festi azymum panem fermentato pretulerat, Grecis uisum est non teneri se hac in parte exemplo Christi, nec noue legis libertatem Iudaico ritui subiiciendam. Utraque consuetudo legitima, utraque probabili ratione fulta; tametsi prior tum ob exemplum Christi, tum ob mysterii conuenientiam altera potior esse uidetur.

 Et uero utriusque Ecclesie consuetudo ab alterius societatis hominibus prudentibus semper probata est, etiam post conflatum schisma Michelis Cerularii, qui ea de re primus Latinos in causam traxit. Humbertus cardinalis, etsi pro ingenii sui feruore durius Grecis respondere solitus sit, saluam tamen reuerentiam corporis Dominici »in fermentato et in azymo« fatetur in responsione ad Michelem Cerularium. Hinc Gregorius papa uII, in lib. uIII epistola 1. »Nos uero, inquit, azymum nostrum inexpugnabili secundum Dominum ratione defendentes, ipsorum fermentatum nec reprobamus.« Anselmus Cantuariensis episcopus a Waleramo Nuembergensi antistite interrogatus quid de Grecorum fermento sentiret, ita respondit: »De sacrificio,  in quo Greci nobiscum non sentiunt, multis catholicis rationalibus uidetur quia quod agunt non est contra fidem catholicam. Nam et azymum et fermentatum sacrificans, panem sacrificat . . . Non enim differunt azymus et fermentum substantialiter, ut quidam putant.« Et infra. »Postquam de ueteri figura ad nouam ueritatem uenimus, et azymam Christi carnem comedimus, non est nobis necessaria illa uetus figura in pane, de quo carnem ipsam conficimus. Apertissimum tamen est quia melius sacrificatur de azymo quam de fermentato, tum quia ualde aptius, et purius et diligentius fit, tum quia Dominus hoc fecit.«

Non minus sincere Guibertus abbas de Nouigento, in lib. I de Gestis Francorum cap. 2, oblique  defendit Grecos quod ex panibus fermentatis Eucaristiam conficiant: Nimirum »quod ueteribus ceremoniis Dominus finem ponens, postquam cum azymis agnum comedit, de eodem pane, quia alius non aderat nec secundum legem quam implebat, induci tunc poterat, corporis sui sacramenta contradidit, azymorum illatio, que tunc adfuit necessitati, non eis uidetur ad institutionem pertinere mysterii. Sicut buccelle intinctio, non sacramenti peragendi, sed Iude proditionis fuit ostensio.« Eadem est sententia omnium theologorum, cum recentium tum antiquorum, quibus accedit concilium Florentinum, cuius auctoritate probata est Grecorum consuetudo.

Eodem animo affecti sunt Greci prudentiores ac  moderatiores quique in azymum Latinorum. Theophylactus in oratione ad Nicolaum diaconum, cuius orationis fragmentum exstat in lib. u Iuris Orientalis, intempestiuum zelum suorum, qui Latinis uarios ritus a Grecanicis discrepantes, in his azymorum usum improperant, grauiter reprehendit; eumque secutus Demetrius Chomatenus episcopus Bulgarorum. Grecus Theotianus, in epistola ad sacerdotes qui in montanis degebant, ait superuacaneum esse contendere num sacra mysteria ex azymo, an ex fermentato fiant. Mihi uero pre ceteris laudanda uidetur modestia Barlaami Hieracensis episcopi, in epistola ad Grecos pro unione utriusque Ecclesie, qui, cum usum utriusque panis  probasset, hec addit: »Latinos uero in tantum prudentiores estimo, quod illi quidem minime hostiam de fermentato uituperant, sed similiter uenerantur.« Denique ut alios complures omittam, Gregorius Protosyncellus in Apologia aduersus epistolam Marci Ephesini, seu indifferens estimat sacrificium, siue in azymo, siue in fermentato pane conficiatur.

Ex his intelligere licet controuersiam de azymo et fermentato pane sacrificii esse questionem historici facti, utrumque pro uaria temporum ac locorum consideratione usurpari ab Ecclesia potuisse, equidem suum cuique societati morem seruandum, nec inter eos qui diuerso pane utuntur lites hac de re serendas.

 Quapropter immoderatum eorum zelum ferre non possum qui nefas putant dubitare an Ecclesia Latina alium panem adhibuerit quam azymum, quasi aut necessaria lege azymis addicta fuerit ab initio, aut fidei dogmata pertineat azymorum usus. Que sanctior constitutio esse poterat quam que ab apostolis dictante Spiritu sancto facta est, abstinendum esse a sanguine et suffocato? Et tamen lex illa que per multa secula in Ecclesia uiguit, seruari tandem desiit. Quidni etiam in azymorum usu idipsum contingere potuit? Quod si potuit, cur ea de re questionem mouere non licet?



CAPUT III. An Greci ab initio Ecclesie fermento usi sint.

 Etsi Beda, in Historie sue lib. Iu cap. 1. auctor est Grecos »fidei contraria admiscere solitos,« tamen Glaber Rodulfus, in lib. u cap. 1, eos laudat hoc nomine quod apud eos »semper tenor ecclesiasticus cautissime uiguerit.« Atque ut procliues fuerint ad noua dicenda, certe rituum suorum eos semper retinentissimos fuisse constat. Hinc nobis primo loco inquirendum est an fermenti usum, quem Latine Ecclesie tanto molimine ab undecimo seculo imponere conati sunt, ab ortu Ecclesie tenuerint, an uero, receptis aliquando azymis, postea fermentatos panes admiserint. uarias hac de re auctorum sententias, tum rem ipsam consideremus.

 Innocentius papa III, in lib. Iu de Missa cap. 4, existimat Grecos »postquam tunicam Domini inconsutilem diuiserunt, ut perpetue diuisionis scandalum interponerent, sacrificii ritum temere mutasse,« scilicet loco azymorum adhibendo panes fermentatos. Iacobus de uitriaco, in Historie Occidentalis cap. 38, iisdem fere uerbis eamdem exponit sententiam, nimirum Grecos post secessionem a Latinis defecisse ab usu azymorum, »ne Romanorum Ecclesiam imitari uiderentur.« Quo de schismate loquantur, de Photiano, an de illo quod per Michelem Cerularium conflatum est, neuter explicat. Hanc sententiam amplexi sunt plerique recentiores Latinorum.

 Ex Grecis Barlaamus, ineunte seculo XIu, episcopus Hieracensis, in epistola ad Grecos pro unione utriusque Ecclesie, existimat fermenti usum apud Grecos ab initio inualuisse, uti azymorum apud Latinos. »Quoniam, inquit, apostoli eadem enim tradentes mysteria non distinxerunt siue fermentatum siue azymum; Orientalis Ecclesia continuo cepit fermentatum, Occidentalis uero azymum, eo quod gerit imaginem puritatis, sinceritatis et ueritatis.« Eadem est sententia Gregorii Protosyncelli in responsione ad epistolam Marci Ephesini, ubi ait Grecos fermento ab exordio usos, eam semper consuetudinem retinuisse.

Contra uero Cortesius Brana Mazaracenus, Grecarum litterarum professor in publico gymnasio  Neapolitano, in libello de Grece et Latine misse consensu, docet cum Soto, in 4 sententiarum, utramque Ecclesiam initio sacratissimam Eucaristiam in azymis confecisse; sed postea ob heresim Ebionitarum, qui legalia seruanda esse uolebant, abiecisse azymos panes; tum heresi exstincta Latinam rediisse ad azymos, Grecam uero in fermenti usu perseuerasse.

Expositis auctorum uariis sententiis, obseruandum est Orientalem Ecclesiam ab ipso nascentis Christiane religionis principio habuisse ritus ab Occidentali diuersos. Cui rei argumento est tum controuersia de Paschate, que inter Asiaticos et uictorem papam efferbuit, tum Irenei episcopi Lugdunensis epistola, cuius fragmentum refert Eusebius  Pamphili in Historie sue lib. u, cap. 24. Scribit quippe in ea epistola Ireneus »beatum Polycarpum Aniceti pape temporibus Romam uenisse, atque inter illos cum de Paschate, tum de quibusdam aliis rebus modicam fuisse controuersiam; ac statim mutuo pacis osculo sese complexos, communicasse sibi inuicem, et Anicetum in Ecclesia consecrandi munus Polycarpo honoris causa concessisse.« Etsi uero non exprimit Ireneus quenam fuerint alia illa capita, in quibus Anicetus a Polycarpo dissidebat, coniecture tamen locus esse potest in his fuisse discrimen panis eucaristici, quem utraque Ecclesia diuersum adhibebat.

Hanc coniecturam iuuat Origenis auctoritas in Matthei caput XuI ad uersum 16, ubi de fermento  Phariseorum agens, ait fermentum non solum sumi pro doctrina, sed etiam pro aliis rebus tam in ueteri quam in Nouo Testamento. Tum subdit: ; »An non et aliquando fermentum offertur sub altare?« Etsi enim non plane certum sit, num potius de Nouo loquatur quam de ueteri Testamento, in quo fermentati panes nonnunquam offerebantur ex Leuitici capitibus uII et XXuII, tamen potius de Nouo intelligendus uidetur ex eo quod usus sit uerbo temporis presentis. Accedit quod in Tractatu XXXu in Mattheum imperitis nonnullis occurrit, quibus in mentem uenire posset, exemplo Christi Pascha Iudaico more et azymorum diem celebrandum  Quibus respondet ea omnia non iam re ipsa, sed spiritali sensu exercenda esse. Quod etsi de tota ritus paschalis obseruatione dictum uideri possit, tamen ad remouendum etiam azymorum usum extendendum uidetur. Idem dicendum est de Ioanne Chrysostomo, cuius consimilia uerba sunt in homilia de proditione Iude.

Aliud testimonium pro antiquo fermenti usu apud Grecos desumi potest ex Chronico Ms. Datii Mediolanensis episcopi, qui medio sexto seculo uixit. Quo in Chronico sanctus Ambrosius »Grecorum Ecclesiam in plurimis officiis uenerabiliter imitatus« fuisse dicitur, »et sacrificium eorum, scilicet fermentatum, cum nostro azymo in celeberrimis festiuitatibus, maxime in resurrectione Domini benedixisse.« Si uero fermentati panis usus apud Grecos receptus erat Ambrosii etate, credere par est morem hunc ex primaria Grecorum Ecclesia descendisse. At quoniam de huius Chronici auctoritate dubitant nonnulli, quibus supposititium et recentioris eui esse uidetur, de eo amplius in consequentibus agendum. Interim noto Chronicon istud, etsi recentioris sit auctoris, non tamen continuo reiicienda esse quecunque in eo leguntur, maxime singularia facta, que non nisi ex antiquioribus monumentis accipere potuit ille quicunque est auctor.

uerum luculentum est de Grecorum fermento Ioannis Philoponi testimonium in disputatione de Paschate, in qua, ut iam dixi, auctor probare nititur Christum in ultima Cena non celebrasse  Pascha legale, neque agnum aut azyma comedisse, tum Eucaristiam non ex azymo pane, sed ex fermentato confectam fuisse. Nam proposita sibi obiectione eorum qui dicebant Christum Eucaristiam discipulis prebuisse primo die azymorum, quando Pascha immolabant, simulque agnus comedebatur et azymum cum herbis amaris, respondet eos ex hoc ipso maxime refutari: , inquit, , , , . , . , , id est, »Nam nichil horum in cena contigit, ut iam dixi, neque azymum proprii corporis antitypum discipulis suis Christus dedit. Nam et  hoc etiam nunc fieret. Si autem illa fuisset prima dies azymorum, non potuisset reperire fermentatum.« Ex his Philoponi uerbis clarum est suo tempore Grecos, non azymum, sed fermentatum panem in rem sacram adhibuisse, quandoquidem ait, si Christus in azymo Eucaristiam discipulis suis porrexisset, fore ut id etiam tum in Ecclesia fieret. Ex eo uero quod secus res se haberet, infert Philoponus Christum non legali more cenam in azymis peregisse. Preterea satis apparet Philoponi mentem esse nunquam in Ecclesia Greco panem alium quam qui tunc usui erat, hoc est fermentatum adhibitum fuisse. Nam si mutationem aliquando factam azymi panis in fermentatum agnouisset, nichil conficeret  eius argumentum. Iam ergo Philoponi etate, id est sub finem seculi  fermenti usus ante memoriam omnem apud Grecos inualuerat.

Hinc est quod Latini exorto schismate Michelis Cerularii, cum azymum panem fermentato iure preferri posse contenderent, nusquam tamen  Grecos admisse nouitatis insimularunt, quasi recepto quondam azymo fermentatum postea induxerint. Quod argumento est Latinos in ea fuisse persuasione, Grecorum fermentum a primis temporibus obtinuisse. Denique Humbertus cardinalis, in responsione ad Nicetam, aperte innuit, tempore sexte synodi, id est sub finem seculi septimi, que anno 680 habita est, Grecos alio pane usos fuisse quam Latinos, ac Romane sedis legatos morem suum utendi azymis Constantino imperatori approbasse.

His addi possunt et alie coniecture. Nimirum quod Photius, in epistola 64, agnoscit differentiam et dissimilitudinem per uarias Ecclesias , »in mysticis sacrificiis;« quod de pane Eucaristico etiam intelligi potest, siquidem sanctus Nicon, non integro post Photium seculo elapso, reprehendit Armenos quod azymis uterentur contra morem Grecorum. Ad hec quod Greci ante schisma Photianum pane eodem modo formato, scilicet denso et integro, iisdem omnino instrumentis atque ritibus utebantur in liturgia sacra quibus etiam nunc utuntur. Instrumenta precipua sunt , , ,  que Ioannes Chrysostomus in Liturgia sua et Germanus patriarcha Constantinopolitanus in Contemplatione sua commemorant. Porro ex eo quod de pane integro et denso coronulam lanceola demebant in sacrificium, colligo panes ab ipsis tum adhibitos fuisse crassos et inflatos, quales in usum communem cedunt, id est fermentatos. uerum his coniecturis potiora sunt argumenta que ex superiorum auctorum testimoniis adduxi, ex quibus sola Philoponi auctoritas sufficere uidetur ad probandum fermentum apud Grecos ab initio Ecclesie, aut certe prope ab initio, receptum perseuerasse ad seculum septimum; quo ex tempore constat nunquam intermissum fuisse.

His tamen repugnare uidetur locus apud sanctum  Iustinum in Dialogo cum Tryphone, ubi oblatio simile pro eis qui a lepra purgabantur, que infermentata erat, »figura panis eucaristici« fuisse dicitur, . uerum necesse non est ut figura in omnibus rei figurate respondeat.



CAPUT Iu. Quali pane utantur alie societates Christiane.

Moscouite et Rutheni, ut in Grecorum aliis ritibus, ita fermentato pane utuntur. Alexander Gwagninus in Descriptione Moscouie obseruat mulieres prouecte etatis, et maxime uiduas sacerdotum relictas, apud Ruthenos conficere panem sacrificii, quem »proskura« uocant.

 Nestoriani, sic dicti a Nestorio cuius errores sectantur, »ex fermentato« itidem »diuino more Grecorum conficiunt,« testante Iacobo a uitriaco in Historie Orientalis cap. 78, adeoque illi qui in terra presbyteri Ioannis commorantur, itidem Nestoriani, quos notat Cassander facere libum magnum aut paruum pro multitudine gentis, quia omnes communicant; et pro magnitudine crassum dimidio digito aut integro, aut etiam crassiorem magno digito.

Suriani etiam, qui in Syria degunt, Grecorum erroribus inuoluti, ex fermentato pane conficiunt sacramenta, auctore Iacobo a uitriaco in eiusdem Historie cap. 75.

Contra Maronite et Armenii, seu Iacobite, azymo  pane utuntur; in calicem uero nichil aque admiscent Armenii. Iuuerit hoc loco notare Armenios in Eutychianorum heresim, Theodosio imperante, prolapsos fuisse, ut docent nos epistole Procli Constantinopolitani episcopi, et Dionysii Exigui qui Procli epistolam Latinam fecit. Ab eo tempore azymo pane et solo uino usi uidentur in re sacra, uti ipsi tradunt Armenii. Certe quod solum uinum adhiberent aqua reiecta, damnati sunt ab episcopis auctoribus canonum in Trullo editorum post synodum sextam, ut patet ex canone 32, in quo grauiter reprehenduntur quod in mensa sacra offerrent. Quo in loco etsi nulla panis azymi fiat mentio, tamen ipsos iam eo usos fuisse res certa uidetur. Primus eos ob usum azymi arguit sanctus Nicon, natione et  ipse Armenius, qui medio seculo decimo floruit. Nam inter uarios errores quos in ipsis carpit, unus est, quod in »pane mystico utantur azymis, et in sanctum calicem aquam non immittant.« Ex quo intelligitur Patres Trullanos azymi usum inter reposuisse, cum eum Armeniis non obiecerint. Ideoque formulam illam confessionis fidei, quam Greci ab Armeniis ad Grecorum Ecclesiam redeuntibus exigebant, prout ab eruditissimo Ioanne Baptista Cotelerio edita est conditam esse post schisma Michelis Cerularii. Nam inter uarios anathematismos quos proferunt resipiscentes, hic legitur: ,  , , id est: »Si quis in panem  oblationis non immittit fermentum et sal, nec aquam cum uino in sanctum calicem, anathema sit.« Hec, inquam, formula, in qua fit mentio septime synodi, condita uidetur post schisma Michelis Cerularii: quo ex tempore Greci Latinos ob azymorum usum diris deuouere ceperunt. In hac uero formula cum legitur Armenios ad fidem »orthodoxorum Romanorum« reuertentes, eam »Renuntiationis« formulam edere solitos, »Romanorum« nomine intelligendi sunt homines Grece communionis, sic dicti ab incolis noue Rome, que caput est imperii Orientalis. Sic Grecos »Romanos« uocat Theorianus in Dialogo aduersus Armenios, tametsi post schisma edito, et alii permulti. Denique Armeniis ob sectam  Eutychianam proprius non est usus azymorum, siquidem Ioannes Philoponus, et ipse Eutychianus fermenti usum in re sacra probat, ut superius uidimus.

Preter hos Mozarabes, siue Gothi in Hispania degentes, Mozarabes dicti, quod postea permisti sint Arabibus Sarracenis, etiam azymo pane usi sunt ab antiquo, ut fusius in consequentibus demonstrabo. Usi sunt etiam Hierosolymitani, ut probat Humbertus cardinalis in responsione ad Michelem Cerularium.



CAPUT u. uarie sententie de Azymo Latinorum.

Mirum est quam uarie sint opiniones de azymorum  usu in Ecclesia Latina. Quinque auctorum classes inuenio hac in re ab sese dissidentium. Prima est Grecorum quorumdam; secunda Latinorum eorum qui tempore aut proxime post tempus schismatis a Michele Cerulario conflati uixerunt; tertia est scholasticorum ueterum ac recentiorum, qui non omnes inter se conueniunt; quarta est Martini Polini, Platine et Ioannis Caluini; quinta Iacobi Sirmundi, quam eminentissimus cardinalis Bona aliquomodo temperauit, uti iam satis exposita est.

Greci nonnulli, quos Allatius in Exercitatione 28 in concilium Florentinum commemorat, eam iniere sententiam, azymum in Latinam Ecclesiam introductum fuisse regnante Carolo Magno. In his Demetrius Chomatenus, Bulgarorum archiepiscopus, cum nullum  canonem pro admittendo azymo conditum a Latinis animaduertisset, azymi usum in Ecclesia Latina non nisi post schisma Photii inualuisse putauit, que est ipsamet Sirmundi sententia. At obseruare iuuat neminem Grecorum qui initio schismatis Michelis Cerularii scripsere aduersus Latinos, recentiorem azymorum usum in Ecclesia Latina unquam causatum fuisse; quod solis recentioribus Grecis uenit in mentem.

Latini econtrario qui, feruente predicto schismate, Grecis azymum obtrectantibus responderunt azymorum usum ab initio Ecclesie apud se uiguisse aut supponunt, aut probant, nemine Grecorum  reclamante. In primis Leo papa nonus in epistola ad Michelem Cerularium de azymis duo  docet, nempe Christum in instituenda Eucaristia usum fuisse azymis, et ipsius exemplo hunc morem, Latinis receptum, ab initio tenuisse. Hoc quod posterius dixi sic urget pontifex, Michelem alloquens: »Illud autem quis non stupeat quod post tot sanctos et orthodoxos Patres per mille et uiginti a passione Saluatoris annos nouus calumniator Ecclesie Latinorum emersisti, anathematizans omnes et publicam persecutionem excitans [in eos] quicunque participarentur ex azymis?« Hinc colligo Leonis mentem fuisse azymorum usum in Ecclesia Latina exstitisse a passione Saluatoris ad mille annos, id est a condita Ecclesia ad suum usque tempus. Cum enim conqueratur Leo quod »post  mille et uiginti a passione Saluatoris annos« preter Michelem inuentus sit nemo, qui Latinos ob azymorum usum reprehendere ausus sit, consequens est eos per totum illud tempus azymis usos, aut saltem Leoni ita persuasum fuisse. Alias nichil ualeret ipsius argumentum aduersus Michelem. Neque enim calumnie occasionem prebere potuisset usus ille, si nondum exstitisset. Eam porro esse Leonis mentem, neque de iure, sed de facto explicari posse patet ex epistola 1 ad eumdem Michelem, in qua scribit omnes quotquot ab instituta Ecclesia exstitere martyres apud Latinos, azymis, id est Eucaristia in azymis consecrata, saginatos fuisse, et paulo ante innuit Latinorum hunc morem ex sancti Petri institutione descendisse:  »Quapropter, inquit, a tanta amentia iam resipiscite, et Latinos uere catholicos, atque maximi Petri familiares discipulos, institutionisque eius deuotiores sectatores cessate subsannando azymitas uocare.«

Eadem fuit sententia Humberti cardinalis in responsione ad Michelem dicentis Ecclesiam Romanam ad suum usque tempus non cessasse ab usu azymorum, et in responsione ad Nicetam, traditionem esse apostolice sedis. Consentiunt Algerus in lib. II, cap. 3, qui omnem Ecclesiam preter Grecam ex traditione principum Ecclesie Petri et Pauli in azymis celebrasse; Hugo Tuscus seu Eterianus, qui in lib. II de Heresibus, cap. 17, Ecclesiam Latinam azyma perpetuo immolasse; et Rupertus in  lib. II, de Diuinis Officiis, cap. 22, qui Ecclesiam Romanam censet fermentum in sacrificio nunquam adhibuisse.

Eiusdem traditionis ineunte seculo XIII propugnator fuit Innocentius Papa III, qui de Latinorum azymis agens, eorum perpetuum usum defendit in lib Iu, de Missa, cap. 4: »Ab ipsis ergo, inquit, beatis apostolis Petro et Paulo, quos et uiuos habuit  et defunctos custodit, hunc sacrificii ritum accepit, quem hactenus inuiolabili cultu seruauit.«

Innocentio e uestigio successit scholasticorum etas, quorum opinio de azymo Latinorum est eius usum ab initio nascentis Ecclesie incepisse; postea  uero, ingruente Ebioneorum heresi qui legalia obseruari oportere docebant, preceptum fuisse ut reiectis azymis fermentatum admitteretur; tum desinente heresi, Latinos ad azyma denuo rediisse. Huius precepti Leonem papam alii dicunt auctorem, alii non auctorem, sed testem asserunt, alii nec testem, nec auctorem. In primis est Ioannes Duns Scotus in 4 dist. XI, quest. 5: »Sub papa Leone, inquit, fuit heresis seruans legem cum Euangelio. Et tunc, ne uiderentur Latini seruare legem Iudeorum, preceptum fuit conficere in pane fermentato. Sed post quando rediit fides et inualuit, usi sunt Latini pane azymo, sicut prius.« Idem sentit Richardus in eumdem locum.

 In secundo ordine est Alexander Alensis in 4 quest. 32, membro 3, ad ultimum; eumque secutus Bonauentura totidem uerbis; et sanctus Thomas in prolixiori commentario in 4 dist. XI, quest. 2, art. 2; qui auctores testem afferunt Leonem papam dicentem, imminente heresi Ebionitarum, sanctos Patres precepisse ut sacrificium ex fermentato conficeretur ad tempus.

Denique Durandus in 4 dist. XI, quest. 4, in corpore ait apostolos in primitiua Ecclesia usum azymorum tenuisse, et ab iis hunc morem accepisse Ecclesiam Romanam. Postea increscente heresi Ebionitarum, qui dicebant simul cum Euangelio legalia obseruanda, sanctos Patres, ne eis consentire uiderentur, uoluisse ad tempus hoc sacramentum ex  fermentato confici; at cessante heresi Ecclesiam Romanam ad pristinum rediisse morem, Grecos uero noluisse redire. Hec de placitis scholasticorum ueterum, quibus recentiores plerique, alii aliis pro sua quisque secta, adherent. Ioannes Gerson in Tractatu de communione censet Latinos quondam sacerdotes confecisse Eucaristiam in fermentato; at quo tempore, quaue occasione, non exprimit.

Aliam iniere uiam historici quidam recentiores: nimirum Martinus Polonus et Platina, quibus Ioannes Caluinus astipulatur. Ex his primus ad annum 132, ubi de Alexandro papa agit, hec habet: »Hic etiam statuit ut uino aqua misceretur . . . . et ut oblatio fieret ex azymo et in modica quantitate,  dicens: Hec oblatio quanto potior, tanto rarior.« Nescio an ex eodem fonte Barlaamus Hieracensis episcopus, Martini fere equalis, idem tradit in epistola de unione utriusque Ecclesie. Platina id ab Alexandro statutum dicit, »ut Ebionitis hereticis calumniandi occasio auferretur.« Et Caluinus in Institutionum lib. Iu: »Fermentatum, inquit, et uulgatum panem fuisse ante tempus Alexandri Romani episcopi narrant historie, qui primus azymo pane delectatus est. Qua id ratione, non uideo, nisi ut plebis oculos nouo spectaculo in admirationem traheret magis quam ut animos proba religione instrueret.« Eidem sententie accedit Radulfus Tungrensis de canonum obseruantia, cap. 23.

 Tam pugnantes hominum sententias retulisse huc saltem iuuerit, ut intelligant omnes quam intricata sit controuersia de azymo, quantis ambagibus inuoluta; tum quantum intersit, non ex triuio falsarum traditionum, aut ex supposititiis auctoribus, sed ex optimis antiquitatis monumentis eruere ueritatem. Quam uiam quicunque non tenuerunt in supinos et insignes errores delapsi sunt. Aetate ueterum scholasticorum circumferebantur nescio que scripta seu decreta Leonis et Alexandri, spuria certe, sed nondum note falsitatis; quibus adducti auctores superiores, uarias de azymo sententias tenuerunt. Forsan etiam qui dixere occasione heresis Ebionice cautum fuisse ut cessaretur ab  azymo, huc inducti sunt auctoritate sancti Epiphanii. Cum enim apud Epiphanium legerent Ebioneos erroris notatos, quod mysteria offerrent ex azymo et aqua sola, putauerunt azymorum usum ea occasione reiectum ab Ecclesia fuisse. Et quia persuasum habebant morem utendi azymis apud Latinos a Christi exemplo descendisse, hanc demum inuenerunt conciliande difficultatis uiam, ut azymum propter Ebioneos ab Ecclesia reiectum seu intermissum dicerent; postea uero cessante heresi predicta restitutum. uerum de Epiphanio postea.



CAPUT uI. Quedam testimonia dubie fidei pro azymo Latinorum expenduntur.

 In omni controuersia, ut uera a falsis, sic certa ab incertis et dubiis secernere iuuat. Hinc est quod minus peritis morem gerens qui ad hec tractanda rudes et imparati accedunt, hoc loco seorsim institui agere de nonnullis testimoniis aut falsis aut dubiis que pro azymo afferri possunt, ne, si ea tacitus pretermisero, fiat ut incauti uel dubiis plus equo fidem adhibeant, uel falsis seducti in errorem labantur.

In dubiis primum occurrit Chronicon quod sub nomine Datii Mediolanensis episcopi in bibliotheca eiusdem Ecclesie asseruatur; quo in Chronico hec de sancto Ambrosio leguntur: »Sanctus Ambrosius Grecorum Ecclesiam in plurimis officiis uenerabiliter imitatus est, qui et sacrificium eorum, scilicet  fermentatum, cum nostro azymo in celeberrimis festiuitatibus, maxime in resurrectione Domini benedicebat.« Si de huius Chronici auctoritate constaret, luculentum haberemus testimonium ad probandum Latinam Ecclesiam tempore Ambrosii in azymo consecrasse. At uiri docti nonnulli Chronicon istud recentius esse putant Datio episcopo qui, uigilio papa sedente, hoc est ante medium seculum sextum, Mediolanensem Ecclesiam regebat. Causam cur istud Chronicon Datio adiudicaretur sedulo inquisiui, tum scriptis ad amicos litteris, tum petito eius exemplo ex Mediolanensi Bibliotheca, ut lectione Chronici rei ueritatem expiscari possem. uerum nichil aliud ea de re mihi rescire licuit preter ea que mox adducam, neque  hactenus exemplum expetitum accipere. Quo fit ut de huius Chronici auctoritate mihi certo pronuntiare non liceat.

Illud in primis suspectum reddit opus istud quod refert Antonius Posseuinus de hoc Chronico, »in quo scilicet ait scriptum exstare canticum Te Deum laudamus a sanctis Ambrosio et Augustino statim a baptismo eiusdem Augusti alternatim et ex tempore cantatum fuisse, atque inde ab uniuersa Ecclesia frequentari cepisse.« Que res nonnullis suspecta, ne dicam falsa, uideri possit et ab recentiori quodam auctore inuenta. Quanquam in ms. libro Psalmorum, quem Carolus Magnus ad Adrianum papam misit, cuius autographum exstat  in Cesarea Bibliotheca, habetur canticum istud cum hoc titulo: »Hymnus quem sanctus Ambrosius et sanctus Augustinus inuicem condiderunt.« Quod ut parum certum sit, hinc tamen apparet persuasionem de auctoribus istius cantici non esse admodum nouam et recentem, sed aut ipsius Datii tempore, aut paulo post receptam.

Menardus noster in notis ad librum Sacramentorum, ubi de hoc cantico agit, duobus mouetur argumentis ad Chronicon istud Datio subtrahendum, nempe et quod Augustini conuersio in eo Chronico aliter quam a Possidio et ab ipso Augustino referatur, et quod Chronicon a nullo auctore citatum legatur. uerum ut prius ita sit, non raro auctores etiam equales in unius eiusdemque  facti narratione discrepant. Posterius inde refellitur, quod Chronicon istud sub nomine Datii citatum uideatur, tum apud Paulum diaconum in Historie Miscelle libro XuI, tum apud uulgatum Anastasium de Gestis pontificium in Siluerio papa, ubi tempore huius pontificis fames ingens seuiisse memoratur »ex relatione Datii episcopi Mediolanensis.« Que res si in predicto Chronico legatur, fatendum est aut Datium eius esse auctorem, aut certe aliquem alium Paulo Diacono, id est, octauo seculo superiorem, eiusque persuasionem fuisse azymorum usum euo Ambrosii uiguisse apud Latinos.

Demum etiamsi Chronicon istud eui sit recentioris, non tamen continuo respuendum est quidquid in illo continetur, tum quia auctor, quisquis  tandem ille sit, id ex ueteribus monumentis accipere potuit, tum quia hoc ipsum quod de azymo in eo legitur ex missa Ambrosiana pondus habere uidetur. In hac enim ubi de oblatione panis agitur, orationi premittitur hic titulus apud Pamelium: »Oblatio panis azymi cum patena.« Porro Misse huius, que Ambrosiana dicitur, auctorem agnoscit sanctum Ambrosium. Walafridus Strabus in lib. De rebus ecclesiasticis, cap 22: »Ambrosius, inquit, Mediolanensis episcopus, tam misse quam ceterorum dispositionem officiorum sue Ecclesie et aliis Liguribus ordinauit, que et usque hodie in Mediolanensi tenentur Ecclesia.« Neque uero facile dicendum est titulum predictum a recentioribus insertum fuisse, nisi id probetur idoneis argumentis.

 Inter supposititia pro azymo testimonia censendum est fragmentum epistole sub nomine Gregorii pape, partim a sancto Thoma Aquinate relatum in Summe III parte, fusius uero in eiusdem catena super Mattheum his uerbis: »Gregorius in Registro. Solet autem nonnullos mouere quod in Ecclesia nonnulli offerunt panes azymos, alii fermentatos. Ecclesia namque Romana offert azymos panes, propterea quod Dominus sine ulla commistione suscepit carnem. Alie uero Ecclesie offerunt fermentum, pro eo quod uerbum Patris indutum est carnem, et est uerus Deus et uerus homo. Nam et fermentum commiscetur farine. Sed tamen tam  azymum quam fermentatum dum sumimus, unum corpus Domini Saluatoris nostri efficimur.« Neque enim hec uerba reperiuntur in Registro siue Gregorii pape primi, siue Gregorii septimi. Exstat quidem apud Gregorium primum, cognomento Magnum, epistola quedam, nimirum 64, lib. uII, indictionis secunde, qua in epistola sanctissimus pontifex agit de uariis ritibus Ecclesie cum Grece tum Romane, at ne uerbum quidem de azymo. Quapropter ex predicto fragmento nichil certi conficere possumus.

Aliud eiusdem generis argumentum nobis suppeditat epistola quedam Isidori Hispalensis episcopi ad Redemtum archidiaconum, in qua hec uerba leguntur: »Innotuisti nobis in animo tibi uersari  scrupulum, quod Orientalis Christi Ecclesia ex fermentato pane, Occidentalis ex azymo sacratissimi corporis sacramentum conficere consueuit, et quia ipsi Orientales Latinos super hoc reprehendere non uerentur.« Tum auctor Romane Ecclesie morem approbare et Grecorum obiectis satisfacere conatur. Atqui hec epistola merito suspecta uidetur, ne dicam spuria. Etsi enim Isidorus Hispalensis episcopus Redemtum archidiaconum habuerit, tamen in ea epistola, sicut etiam in precedenti, multa sunt que persuadent commentum esse recentiorum temporum. Nulla enim  Orientales inter et Occidentales controuersia fuit de azymo ante seculum XI, ut constat testimonio in primis Leonis pape noni, qui Michelem Cerularium  nouum Latinorum ob azyma calumniatorem post mille et uiginti a Christi passione annos exstitisse affirmat.

Inter dubia item argumenta pro azymo recenseri debet id quod Humbertus cardinalis in responsione ad Nicetam Pectoratum refert ex quibusdam actis sexte synodi, in quibus legebatur legatos apostolicos peracta synodo a Constantino imperatore interrogatos, qualiter Romana Ecclesia de sacrificio corporis et sanguinis Domini nostri Iesu Christi ordinem teneret, inter alia respondisse: »Oblationem que in sacrificium altaris offertur, nullam commistionem aut corruptionem fermenti habere debere, sed debere esse mundam, iusta quod in  Gestis pontificalibus legimus esse statutum.« Tum suddit Humbertus: »Tunc placuit piissimo principi Constantino hec traditio apostolice sedis.« Hoc quidem testimonium ualidum esset ad probandum antiquum usum azymorum apud Latinos ante synodum sextam, si de horum Actorum ueritate constaret. uerum suspecta uidentur hec Acta tum quia in uulgatis sexte synodi Actis nulla eius rei montio reperitur, tum quia in Gestis pontificalibus nichil de azymo a Siluestro papa statutum legitur, sed tantum de linteo quod lineum esse precepit.

uerumtamen Hilarion monachus, in oratione de pane Grecorum mystico et Latinorum azymo, his Actis nonnichil auctoritatis conciliare uidetur, cum ait legatos, peracta synodo, Deo gratias acturos, in templo  Sancte Sophie sacra ex prescripto Latinorum celebrasse, Grecis omnibus modum sacrificii Latini collaudantibus. , inquit, , . Id forsan hausit Hilarion ex uulgato Anastasio qui ita in Agathone papa loquitur: »Tanta autem gratia diuina Omnipotentis concessa est missis sedis apostolice ut ad letitiam populi uel sancti concilii, qui in regia urbe erant, Ioannes episcopus Portuensis Dominico die octauarum Pasche in ecclesia Beate Sophie missas publicas Latine celebraret coram principe et patriarcha, ut omnes unanimiter in laudes et uictorias piissimorum imperatorum eo die Latinis uocibus acclamarent.« Ex quibus uerbis intelligimus  missam ab legatis Latino more celebratam fuisse; an uero in azymis inde non constat. Hec de dubiis et falsis argumentis.



CAPUT uII. Proponuntur coniecture et argumenta quedam pro antiquo usu azymorum apud Latinos.

Ante omnia considerandum est silentium Patrum Latinorum Photii etate superiorum, qui Eucaristiam ineunte uespera azymorum ac proinde in azymis, institutam docent. Qui cum facto Christi Domini inherendum esse in istius sacramenti confectione dicant, atque in nonnullis ritibus, sicubi obuenit mutatio, rationes facte mutationis inquirant, nullam tamen de mutato azymo questionem  mouent. Sic ex Patribus antiquioribus complures sollicite causam indagant cur a ieiunis Eucaristia percipiatur, cum ab cenatis apostolis percepta sit; nullus uero inquirit cur Ecclesia neglecto azymo pretulerit fermentatum. Quod sane si contigisset, non omissuri fuisse uidentur omnes: cum magis ad rem sacramenti accedat fermentum quam ieiunium aut cenatio percipientis.

Dices Patribus antiquis id fuisse exploratum, scilicet Christum, tantum ex occasione et propter morem gentis, azymum ad Eucaristiam adhibuisse, ideoque, et si fermentato pane usi sint, non uisum fuisse necessarium inquirere facte mutationis causam que omnibus aperta erat.

Ad hoc repono etiam Christum, ex occasione  tantum et ob morem Iudaicum, aquam in calicem immiscuisse. Nam, ut Iacobus a uitriaco obseruat in Historie Occidentalis cap. 38, »uino puro nemo utitur in partibus illis.« et tamen ueteres Patres, Cyprianus in primis in epistola ad Cecilium, tanta cum religione admistionem aque in calicem tuentur exemplo Seruatoris, ut secus factitantes pro hereticis habuerint. Si ergo antiquis illis Patribus persuasum fuit  Christum in instituenda Eucaristia usum azymis fuisse, non uideo cur, si aliter id tum fecisset Ecclesia, nemo eius rei causam aut inquisisset aut exposuisset.

Affine huic argumentum est quod iidem illi Patres, qui in primis Ecclesie seculis floruerunt, cum agunt  de pane sacrificii, eiusque compositionem describunt, nusquam fermenti faciant mentionem. Ex his Cyprianus in epistola ad Cecilium, et post eum Isidorus Hispalensis episcopus in lib. I de Officiis ecclesiasticis, cap. 18, loquitur in hunc modum: »Sic uero calix Domini nostri Iesu Christi non potest esse aqua sola, aut uinum solum, nisi utrumque sibi misceatur, quomodo nec corpus Domini potest esse simila sola, aut aqua sola, nisi utrumque adunatum fuerit et copulatum panis unius compage solidatum.« Eadem uerba preter Isidorum repetit Amalarius in lib. III de Officiis ecclesiasticis, cap. 19. Sane cum Cyprianus hoc loco agat de compositione panis Eucaristici, eiusque partes distincte explicet, non omisisset fermentum, si panis azymus suo tempore in  usu non fuisset.

At, inquis, satis fermentum exprimit cum ait, corpus Domini esse non posse similam solam aut aquam solam, »nisi utrumque adunatum fuerit et copulatum, et panis unius compage solidatum.« Quod enim copulat, adunat et solidat, fermentum est.

uerum huic responsioni obuiat Augustinus in sermone 83 de diuersis, ubi recens baptizatis exponens mense Dominice sacramentum, et singula queque traducens ad mores, non solum fermenti non meminit, sed etiam granorum seu pollinis coniunctionem et copulationem non nisi per aquam fieri docet his uerbis: »Commendat uobis in isto pane quodammodo unitatem amare. Nunquid enim panis ille  de uno grano factus est? Nonne multa erant tritici grana? Sed antequam ad panem uenirent, separata erant; per aquam coniuncta sunt, et post quamdam contritionem. Nisi enim molatur triticum, et per aquam conspergatur, ad istam formam minime uenit que panis uocatur. Sic et uos ante ieiunii humiliationem exorcismi sacramento quasi molebamini. Accessit baptismus et aqua; quasi conspersi estis, ut ad formam panis ueniretis. Sed nondum est panis sine igne. Quod ergo significat ignis, hoc est chrisma.« Augustinus his aliisque uerbis accurate singula distinguit; granorum contritionem, conspersionem et coniunctionem per aquam solam, et coctionem. Altum de fermento silentium satis innuit illud eo tempore inusitatum fuisse. Adde sanctum  doctorem uti uocabulo conspersi, quo massam sine fermenti admistione aqua conglutinatam significari constat, ut inferius demonstrabo.

Eodem modo alii Patres loquuntur de compositione panis eucaristici, quos inter Gaudentius Brixiensis episcopus in Tractatu 2 de Paschate, uenerabilis Beda in Luce cap. XXII, et alii, nulla facta mentione fermenti.

Preterea nulla lex, nullum decretum, nullum legis aut decreti uestigium exstat apud ueteres de recipiendo in Ecclesia azymo, neque de mutando fermento, nec de transferendo azymi et fermenti promiscuo usu in azymi communem ritum: quod sane mirum esset, si aliquando in Ecclesia Latina obuenisset  mutatio in pane eucaristico. Cum enim sancti Patres tam solliciti fuerint de iis que ad augustissimum Eucaristie sacramentum pertinent; cum tot decreta condiderint de altaribus, tam fixis quam mobilibus, de uasis sacratis deque linteis in sacrificio usitatis, de Eucaristia pie ac religiose tum conficienda; tum porrigenda, tum percipienda, tum asseruanda cum tot statutis decreuerint retinendam aque admistionem in calicem, mirandum certe fuerit si Latini aliquando abiecto fermento admiserint azymum, id communi consensu factum sine lege fuisse, nemine reclamante aut referente.

Ad hunc locum reuocare iuuat id quod superius obseruaui ex missa Ambrosiana, in qua »oblatio panis azymi cum patena facienda prescribitur.«  Pamelius quippe hec uerba legit in codice ms. quo usus est in editione istius Misse, que ab antiquis Ambrosio tribuitur; nec facile crediderim mentionem azymi a recentioribus adiectam, quibus dubitatio de offerendo azymo nulla suboriri poterat.

Insuper argumenta que inferius pro stabiliendo azymorum communi usu ante schisma Photianum adducentur, huc recurrunt. Qui enim azymum probant auctores illi, id ante omnem memoriam usitatum ostendunt.



CAPUT uIII. Alie probationes ex forma et conditionibus hostiarum, ubi explicantur canones duo, unus concilii secundi Turonensis, alter Toletani XuI.

 Oblatas seu hostias minutas ac tenues seculo nono fuisse, quales fere modo adhibemus, hinc patet, et quod rotule appellantur apud Isonem monachum Sancti-Gallensem, et quod intra ferrum characteratum conficiebantur. Modicas uero atque exiles longe ante istud tempus fuisse colligo tum ex concilio Toletano XuI, tum ex figuris nonnullis, que in antiquis numismatibus hactenus supersunt. Tres nobis exhibet Claudius Boterouius, de republica litteraria bene meritus, in collectaneo ueterum numismatum Francorum, omnes Chariberti Francorum regis, qui regnare cepit anno 561 in annos sex. Prima figura exstat in pag. 247, ubi pingitur calix ansatus in lunule cornua duo eminens, in quorum  medio apparet exiguus circulus ad hostiam  designandam, adiecta per circulum hac inscriptione, Gaualetano, qui locus est cuse monete; ex alia uero parte effigies regis sine inscriptione.

Habentur alie due in pag. 252, quarum prima superiori omnino similis est; altera tres circulos quos Boterouius itidem hostias esse putat, nobis exhibet cum eadem inscriptione, eademque regis effigie, at sine nominis designatione omnes.

Ut autem Boterouius eas Chariberto regi tribuat, duobus mouetur argumentis. Primum est quod plura alia numismata ab ipso exhibita ex una parte preferunt calicem ansatum cum cruce superposita et  designatione loci ubi cusa est moneta, Banniaciaco scilicet, qui locus itidem in tribus aliis iam memoratis, tribus duntaxat prioribus litteris exprimitur, una cum uerbo Gaualetano; ex alia uero parte regis effigiem representat cum hac inscriptione: Charibertus rex. Alterum argumentum est, quod Chariberto regnante atque curante celebratum est concilium secundum Turonense anno 566, quo in concilio Patres, canone 3, statuere »ut corpus Domini in altari non in imaginario ordine, sed sub crucis titulo componatur.« Quo ex loco uir antiquarie rei studiosissimus colligit Chariberto placuisse ut in memoriam huius statuti se procurante conditi, monete regie calice ansato cum hostiis insignirentur, eo scilicet modo quo Eucaristiam in calicibus  ansatis ab eo tempore asseruatam fuisse Boterouius probare intendit. Que omnia si certa sint, inde probabile habemus argumentum oblatas seculo uI tenues ac modicas, quales fere modo habemus, ac proinde infermentatas fuisse.

uerum, ut hac de re dicam quod sentio, certum mihi uidetur primo quidem calices antiquitus fuisse ansatos, ut multis probat Boterouius, tum ex Anastasio uulgato in Gestis pontificum Romanorum, tum ex aliis. Qui mos inde forsan promanauerit quod calix, quo Christus Dominus in ultima cena usus est, ansatus fuisse perhibetur apud Adamnanum Hiiensem monachum in lib. I De locis sanctis, cap. 8. Locum huc ascribam in gratiam studiosorum: »Inter illam quoque Golgothanam basilicam  et martyrium, quedam inest exedra, in qua est calix Domini, quem a se benedictum propria manu in cena pridie quam pateretur, ipse conuiua apostolis tradidit conuiuantibus, qui argenteus calix sextarii Gallici mensuram habens, duasque ansulas in se ex utraque parte altrinsecus continens compositas.« Hec Adamnanus ante annos fere mille retulit ex narratione Arculfi Gallicani episcopi, qui calicem istum conspexerat.

Secundo certum mihi uidetur numismata a Boterouio exhibita uere esse Chariberti regis, quandoquidem alia plura eiusdem generis ipsius nomine signata uidentur.

Tertio eque exploratum puto, in illis numismatibus  reuera calices ansatos representari, maxime quia plerique signum crucis superpositum habent, et unus quidem cum monogrammate Christi adiuncto.

Quarto persuasum etiam mihi est, canonem tertium concilii Turonensis de asseruanda Eucaristia interpretandum esse.

At uero non ita perspectum habeo an minimi illi circuli, qui calicibus ansatis superponuntur, sint uere oblate. Non quod id mihi omnino ueri simile non uideatur, sed quod artificis imperitia non plane rem oculis exhibeat. Neque enim animus est plus ponderis dare argumentis quam ea pre se ferant.

Deinde nonnullis etiam dubium uideri possit an  Eucaristia in calicibus aliquando sit asseruata. Nam aut in turricula, aut in columba argentea reponi solebat. Legimus quidem apud Gregorium Turonensem episcopum in lib. I de Gloria martyrum, cap. 47, calicem crystallinum qui fractus fuerat, diaconi oratione restauratum, iussu episcopi suspensum super altare fuisse, eiusque rei memoriam annua festiuitate quotannis celebratam. An uero Eucaristia in eo asseruaretur, non liquet. Clarior est locus in Gestis Gregorii pape tertii qui »calicem unum argenteum qui pendet,« inquit auctor, »in apside oratorii,« dedisse perhibetur, non alium, ut uidetur, ad usum, quam ad sacratissimam Eucaristiam consecrandam.


 Explicatur canon 3 concilii II Turonensis.

Et quandoquidem huc deuenit oratio, quedam obseruare iuuat ad interpretationem canonis tertii concilii Turonensis, quo precipitur, »ut corpus Domini in altari, non imaginario ordine, sed sub crucis titulo componatur.« Canon iste eruditos uiros iamdudum torquet uersatque in uarias partes; de quo ut nonnichil dicam, notandum est in nonnullis codicibus abesse prepositiones »in« et »sub.« Deinde imaginarium ordinem eum esse qui imaginibus sacris uulgo tribuebatur. Quo in sensu »imaginaria pictura« dicitur apud Anastasium in uersione secundi concilii Niceni.

Iam in hoc canone explicando diuerse sunt sententie  tres. Prima Seuerini Binii dicentis hoc decreto prohiberi »ne corpus Domini inter sacras imagines super altari poni solitas, sed potius collocetur sub ipsa cruce, que in meditullio ipsius altaris poni consueuit.« Altera est Iacobi Sirmundi in cap. 4 Disquisitionis de azymo, censentis nichil aliud hoc canone quam »ut panis in corpus Domini consecrandus, non aliter pro cuiusque arbitrio quam impressa cruce formetur.« Tertia est uiri doctissimi, qui existimat hunc canonem intelligendum esse de componenda oblatione cum calice tempore sacrificii e regione crucis in medio altari posite, non uero ad dexteram aut ad sinistram e regione imaginum.

Sed ut ingenue mentem meam aperiam, uidetur  canon ille neque de compositione panis eucaristici, neque de ordine quem tempore sacrificii oblatio tenere debet, explicari posse. Nusquam enim, si non fallor, Eucaristie nomen apud ueteres, nisi pro hostia consecrata usurpatur. Et antiquitus oblata sacrificii tempore, non ordine recto e regione crucis componi solebat, sed ad sinistram partem calicis, seu potius calix »ad dexterum latus oblate, quasi sanguinem Domini suscepturus, quam de latere Dominico profluxisse credimus,« ut ex Ordine Romano scribit Micrologus, et cum eo Ioannes episcopus Abrincatensis. Quapropter preferendam existimo sententiam primam; in qua tamen scrupuli quidam mihi restant quos hic discutere conabor.

 Due sunt difficultates que hunc canonem primo illo modo explicatum implicant. Prima, quo in loco prostarent tunc temporis imagines in Ecclesiis; altera quo ritu Eucaristia »sub crucis titulo in altari« componeretur.

Ad primam, crediderim totis decem Ecclesie seculis imagines sacras aris non fuisse impositas. Testatur Leo papa quartus in homilia quadam his uerbis: »Super altare nichil ponatur, nisi capse et reliquie, aut forte quatuor Euangelia, et buxida cum corpore Domini ad uiaticum infirmis; cetera in nitido loco recondantur.« Eadem uerba repetit Ratherius ueronensis episcopus in synodica oratione ad presbyteros suos. Flores tamen etiam »super altare« positos probat uenantius Fortunatus in  lib. uIII, carmine 8. Et crux super altare pendere solebat, teste Gregorio Turonensi, preter alios. Etsi uero scrinia, quibus sanctorum reliquie includuntur, imaginum loco haberi possint, constat tamen reliquias sacras, ac proinde reliquiaria ipsa, super altare posita uix fuisse ante seculum nonum, uti alias demonstraui in prefatione seculi secundi Benedictini. Ex quibus intelligitur tempore habiti concilii Turonensis imagines in altaribus non habuisse locum. Ubi ergo? inquis. Certe in baptisteriis, in secretariis seu sacristiis , in porticibus, in parietibus et laquearibus templi. Imagines in baptisterio collocatas a Seuero fuisse docet sanctus Paulinus episcopus in epistola 12 ad ipsum scripta. Statuam Christi Domini, que a muliere  sanguinis profluuio liberata erecta fuerat, a gentilibus mutilatam, fideles in diaconicum seu secretarium basilice intulerunt, competentem ei curam atque obseruantiam deferentes. Philostorgius auctor in Historie lib. uII, de Iconibus sacris in porticibus et in laquearibus depictis aut affixis; testis est idem Paulinus in prelaudata epistola; testis item uenerabilis Beda in lib. I de uita Biscopi abbatis sui, ubi ait Biscopum Roma detulisse »picturas imaginum sanctarum, quas ad ornandam ecclesiam Beati Petri apostoli construxerat, imaginem uidelicet beate Dei genitricis Marie, simul duodecim apostolorum; quibus mediam eiusdem ecclesie testudinem, ducto a pariete ad parietem tabulato, precingeret.« Si autem reliquiaria  imaginum loco censeantur,  hec recondebantur eo tempore subtus aut intra ipsum altare; cuius rei argumenta retuli in prefatione seculi secundi. Ergo ut ad sensum canonis reuertar, cum prohibent Patres ne Eucaristia »in imaginario ordine« ponatur, eorum sententia esse uidetur, ut ne in baptisteriis, aut in secretariis, aut denique sub altari, prout nonnullis in locis fieri consueuerat, cum imaginibus sacris asseruaretur. Que pars negans est canonis predicti.

Eucaristiam siquidem aliquando in secretariis seruatam fuisse colligi potest ex Gregorio Turonensi episcopo in lib. I de Gloria martyrum, cap. 86, ubi diaconus quidam impurus, aduentante sacrificii tempore, »acceptam turrem, in qua ministerium Dominici  corporis habebatur,« tulisse dicitur »ad ostium,« quo scilicet ex secretario in interiorem basilicam, seu ad locum altaris aditus erat, »ingressusque templum ut eam altari superponeret, elapsa de manu eius, ferebatur in era.« Quo enim ex loco »ministerium corporis Dominici« detulisse dici potest, nisi ex secretario? qui locus in exedra  basilice exteriori innixa continebatur, ad dextram scilicet partem altaris, testante Paulino in precitata epistola ad Seuerum, ubi loquitur »de secretariis duobus iuxta apsidem«  utrinque positis; refertque uersus indicantes »officia singulorum.« Et quidem »ad dextram« hi erant:

Hic locus est ueneranda penus qua conditur, et qua
    Promitur alma sacri pompa ministerii.
Ad sinistram erant libri sacri cum alio disticho, quanquam non immerito dubitari potest an his locis »ministerium corporis Dominici« pro Eucaristia sumi debeat, cum potius de sacra supellectile ad sacrificium deputata intelligendum uideatur. Quod etiam dici potest de »turri« Felicis Bituricensis episcopi, quam laudat Fortunatus in lib. III, carmine 23. Dubitandi ratio petitur ex eodem Gregorio in lib. II de Gloria martyrum, cap. 8, cuius hic titulus: »De interitu eorum qui ministerium basilice exportauerunt.« Ubi »ministerii« nomine intelligit »patenam et urceum, qui anax dicitur,« inquit, que a nefariis quibusdam predonibus sublata  scribit. Et uersus Fortunati de calice auro constante recte explicari possunt, cum ita canit in carmine de turre Felicis episcopi.

Qua bene iuncta decent, sacrati ut corporis Agni
   Margaritum ingens aurea dona ferant.
Cedant chrysolithis Salomonia uasa metallis.
   Ipsa placere magis ars facit atque fides.

Denique in ms. Sacramentorum libro, qui in Bibliotheca Sancti Theodorici prope Remos asseruatur, chrismal  »ministerium corporis Christi gerulum« appellatur in oratione, qua in usum sacrum benedicitur. Ex quibus dubitare licet, ut iam dixi, an Paulinus, Gregorius et Fortunatus in predictis locis de Eucaristia loquantur. Non desunt tamen apud ueteres qui Gregorii  locum de Eucaristia explicent. In his est sanctus Odo abbas Cluniacensis in Collationum lib. II, cap. 32, ubi agit de infami illo diacono apud Gregorium memorato, »qui dum capsam cum corpore Domini deferret, de manibus elapsa est, et per erem super altare reuersa.« Ad hec, in chrismali, quod »ministerium corporis Christi gerulum« superius dicitur, Eucaristia seruabatur, ut colligo ex Glabri Rodulfi lib. u, cap. 1. Ibi enim agens de chrismali, »quod a quibusdam Corporalis appellatur,« ait multa per istud remedia prestari, »si fides petentium exigat. Nam contra incendia, inquit, sepius eleuatum, aut exstinguendo compescuit, aut retrorsum pepulit, aut in partem alteram retorsit.« Tum  rem gestam refert in monasterio Reomensi »tempore uenerabitis Willelmi abbatis« sub initium uidelicet seculi XI, nempe cum »incendium circumiacentia monasterii« depopularetur, fratres eiusdem loci »accipientes chrismale conto impositum,« eleuasse illud »contra incendii flammas dire flagrantes. Statim uero, inquit, idem ignis in sese retorquens, minime amplius quam inuaserat arripere ualuit.« Tum subdit id quod ad propositum nostrum facit. »Panis tamen ille Dominicus aura flante a contulo elapsus, plus minus duobus milliariis auolauit usque ad uillam cui Tiualgas uocabulum est, ibique super domum cuiusdam ueniens sedit. Quo prosecutus, ad monasterium dignanter est delatus.« Hinc patet Eucaristiam in chrismali seu corporali  illo  aliquibus saltem in locis Eucaristiam repositam fuisse. Quare nichil uetat quin, »ministerii Dominici corporis« nomine, intelligamus supellectilem et uasa sacra, in quibus etiam Eucaristia seruabatur, uel in secretario, uel in baptisterio, uel super altare »sub titulo crucis.«

Non tamen pretermittenda est alia huius canonis lectio, ubi pro »in imaginario ordine« scribitur, »in armario, uel in imaginario ordine. Armarium« glossematis uice additum existimo, non ad designanda tabernacula nostra recentiora, sed ad explicandum »imaginarium ordinem.« Nam imagines  ad parietes altaribus adiacentes appendi et depingi solebant, ibique ad latus Euangelii seu ad aquilonarem partem habebantur quibusdam in locis armaria, in quibus sanctissimum sacramentum recondebatur. Et quidem mos iste hactenus perseuerat in quibusdam ecclesiis, puta Rome in ecclesia Sancte Crucis in Hierusalem, in Gallicanis nonnullis, ut Parone in parochiali ecclesia Sancti Ioannis Baptiste, et ante annos decem in basilica Furseana, atque in Belgicis plerisque. Hunc usum abrogare uidetur canon Turonensis, definientibus Patribus, ut Eucaristia super altare componeretur »sub titulo crucis.«

Hec est alia difficultas que modo examinanda est, quo pacto scilicet sepe dictus canon precipiat  ut »Eucaristia in altari sub titulo crucis componatur.« Titulus crucis significat crucem ipsam que super altare pendere solebat, testante Gregorio iam laudato in lib. II de miraculis sancti Iuliani, cap. 43: »Pendebat, inquit, super ipsum altare crux holochrysa eleganti opere facta.« At quo in loco, quoue modo crux super altare penderet, adhuc obscurum est. Quocirca opere pretium est scire apud antiquos morem fuisse ut super altaria sancta erigerentur ciboria, seu turricule, quatuor minimum columnis innixe, que transuersis in medium lineis adunate sustinebant crucem altaris medio respondentem; ex qua pendebat Eucaristia sacra, uasculis seu columbis argenteis aureisue inclusa, nonnunquam  etiam lapillis, quem certe modum prescribere uidetur concilium Turonense. Non tamen recedit a mente concilii mos hactenus usitatus in nonnullis ecclesiis, in quibus e stipite crucis super altare in altum defixe producitur instrumentum ad medium altaris porrectum et incuruatum, ex quo diuina Eucaristia in uasculo pendet.

Hec sunt que pro intelligentia predicti canonis mihi uenerunt in mentem, nescio an studiosis nonnichil profutura que dicta sunt occasione hostiarum, quas exhibent ueteres monete.


Explicatur canon 6 concilii XuI Toletani.

Aliud argumentum pro ueteri usu azymorum apud Latinos inde sumitur quod antiqui Patres Ecclesie  Latine utebantur pane studiose confecto, candico supra communem, rotundo ac tenui, non spisso neque denso. Que omnes simul conditiones azymo pani magis quadrant quam fermentato, qui inflatus ac densus esse solet. Porro has omnes eucaristici panis circumstantias exigit concilii XuI Toletani canon sextus, in quo Patres, reprehensis sacerdotibus nonnullis qui panem »usibus suis preparatum« in sacrificium adhibebant, decernunt »panem non nisi integrum et nitidum, qui ex studio fuerit preparatus, neque grande aliquid, sed modicam tantum oblatam« pro ueteri consuetudine offerendam esse. Si ergo probare potuero canonem istum non de fermentato, ut Iacobo Sirmundo uisum est, sed de azymo pane intelligi oportere, nemo non  concedet seculo septimo, quo desinente habitum est concilium, eam fuisse Hispaniensium episcoporum persuasionem, Latinam Ecclesiam nunquam alium panem quam azymum in rem sacram admisisse.

Age uero iam uideamus an de alio pane quam de azymo possit explicari canon iste, quem integrum hic premittere iuuat. »Ad conuentus nostri agnitionem delatum est quod in quibusdam Hispaniarum partibus quidam sacerdotum non panes mundos et studio preparatos supra mensam Domini in sacrificio offerant, sed de panibus suis usibus preparatis crustulam in rotunditatem auferant, eamque super altare cum uino et aqua pro sacro libamine offerant. Quod factum nequaquam in sacre auctoritatis historia  gestum perpenditur. Unde id unanimitatis nostre delegit conuentus ut non aliter panis in altari Domini sacerdotali benedictione sanctificandus proponatur, nisi integer et nitidus, qui ex studio fuerit preparatus: neque grande aliquid, sed modica tantum oblata, secundum quod ecclesiastica consuetudo retentat.«

Omnia preiudicia exigere uidentur, ut canon iste explicetur de pane infermentato. Primo quod ueteres Mozarabes seu Gothi in Hispaniis cum Arabibus degentes , ab antiquo azymis in sacrificio utebantur. Deinde quod centum annis post concilium Toletanum cum aliis Latinis in  azymo conueniebant, ut postea demonstrabo. Preterea quod ex opusculo Eldefonsi episcopi perfectum sit, eumdem usum anno 845 uiguisse apud Hispanos.

At non minus fauent uerba ipsa concilii. In primis siquidem panis eucaristicus, ut patet, alius tum ab eo esse debebat qui usibus mense communis paratus erat, alius, inquam, ab usitato. Qua igitur ratione Sirmundus infert ex Ambrosio, qui panem eucaristicum usitatum uocat, eum fuisse fermentatum eadem quoque ego infero Patres Toletanos censuisse panem sacrum alium esse oportere ab usitato, id est a fermentato. Expendenda sunt Sirmundi uerba, qui relato Ambrosii testimonio ex lib. Iu, de Sacramentis cap. 4, ubi dicitur: »Tu forte  dicis: Meus panis est usitatus, etc.,« hec subinfert: »Nempe qui usitatum mensisque quotidianis usurpatum panem dicit, azimum haud dubium non significat.« Ergo, ex Sirmundi mente, qui usitatum mensisque quotidianis usurpatum panem a sacrificio excludunt ac remouent Patres Toletani azymum haud dubie significant.

Neque hec argumentatio in me regeri potest, qui in eo Ambrosii loco usitatum panem non pro fermentato usurpatum contendo. Nam si constaret eo in loco agi de duplici pane materiali, uno usitato, altero minus communi, usitatum panem azimo opponi ultro concederem. At uero hic usitatus panis non pani minus usitato, sed pani consecrato, id est corpori Christi opponitur, ac proinde non ualet comparatio  in sententia mea; ualet autem in sententia Sirmundi hunc in locum, et in mea pro canone concilii Toletani, cum utrubique panis usitatus azymo opponi concedatur.

Secundo Patres Toletani arguunt sacerdotes illos Hispanicos quod »non panes mundos« offerrent, tum precipiunt ut »panis nitidus« offeratur. Panis mundus, prout opponitur usitato, alius intelligi non potest quam panis expers fermenti, quod corruptionis effectum ac symbolum est. Recte hunc in locum Humbertus cardinalis in responsione ad Michelem Cerularium: »Sicut sententia uulgi exstat, fermenti origo sit, cum aut spuma multi seu fex cuiusdam rustice potionis, que apud Gallos ceruisia dicitur; uel certe ius elixati hordei aut ciceris, siue lac ficulnee  uel pecorum corruptum, iniicitur consperse farine. Cum ergo spuma, fex, elixatum leguminum et lac ficus uel pecorum corruptum apud homines computentur inter sordida, constat fermentum sordibus non carere per omnia. Massa autem cuicunque fermentum iniicitur necesse est corrumpatur, sicut ait sapientissimus Paulus: »Modicum fermentum totam massam corrumpit .« Eodem tendit Algerus in lib II de Sacramento cap. 10. Cum ergo Patres Toletani ad sacrificium exigunt panem »mundum ac nitidum,«  secretum uolunt ab omni sorde et fermento corruptionis.

Si tamen »nitidi« panis intelligi putes hoc loco  panem candidum pre communi, non repugno, nam et hoc potius azymo conuenit quam fermentato. Udalricus in lib. III Consuetudinum Cluniacensium, cap. 13, agens de confectione hostiarum secundum morem monasterii sui: »Conspergunt, inquit, cum aqua frigida, quia inde fiunt hostie candidiores, qui ritus seruari non potest in pane fermentato, ad cuius confectionem aqua calida necessaria est. Panis eiusmodi nitidi meminit Beda Historie lib. II, cap. 5. Nam Seberti Christiani regis orientalium Saxonum filii tres idololatre, cum uiderent pontificem Mellitum celebratis in Ecclesia Missarum solemniis Eucaristiam populo dare, dicebant ad eum barbara inflati superbia: »Quare non et nobis porrigis panem nitidum, quem et patri nostro Saba dabas?« Ubi panem  nitidum eum uocant qui preter morem candidus erat. Non tamen eo spectat oratio mea, quasi probare uelim hoc nomine ubique intelligi panem infermentatum. Certe fermentatum eo uocabulo designatum lego in Annalibus Fuldensibus ad annum 870. uerum cum Toletani Patres »nitidum« panem opponant usitato, intelligendi sunt de pane azymo, qui fermentato seu usitato longe candidior est.

Tertio precipiunt Patres ut panis sacrificii sit »studio preparatus.« Theodulfus Aurelianensis episcopus in Capitularis art. 5: »Panes, inquit, quos Deo in sacrificium offertis, aut a uobis ipsis, aut a uestris pueris coram uobis nitide ac studiose fiant.« Qua religione formarentur panes ad usum  sacrificii apud monachos Cluniacenses, docet Udalricus in lib. III, cap. 13. Siquidem »frumentum granatim electum« magna cum reuerentia a monacho albis induto ad farinarium delatum molebatur. Tum cribrata simili ritu farina, »cum aqua frigida« conspergebatur. Deinde ferramentum in quo coquende erant hostie tenebat conuersus, manus chirotecis indutas habens. Longe ante Cluniacenses, hostie »cum laude psalmodie« formabantur apud Andaginenses seu cenobii sancti Hucberti in Arduenna monachos, uti legitur in libro de Miraculis sancti Hucberti Tungrensis episcopi cap. 8, ubi monachi »panes suis manibus cum laude psalmodie formatos accumbenti« Odoni comiti anno 841 obtulisse perhibentur. Erant he eulogie seu hostie benedicte,  que singulis diebus ante communes cibos monachis non communicatis in refectorio prebebantur, ut patet tum ex libello supplici, quem monachi Fuldenses Carolo Magno porrexerunt, in quo eulogiarum perceptionem uocant »communicationem fracti panis;« tum ex synodo Aquisgranensi anni 817, tum ex Udalrico in lib. II, cap. 30. Quippe eulogie, seu panis benedictus, ex eodem tunc pane fiebant quo materia sacrificii, nempe ex reliquis hostiis non consecratis, quas monachi ad missam offerebant omnes.

Id genus oblate, seu oblie, non raro etiam fiebant ad usum communem testante Udalrico in lib. I, cap. 40, ubi ait: »In Quinquagesima solere apponi  ea que in ferramento characterato de conspersione farine tenuissime fiunt, et ab hominibus Romane lingue, Nebule a nostratibus, inquit, appellantur Oblate.« Idem attestatur Burchardus monachus in libro de Casibus monasterii Sancti Galli, agens de Nortperto abbate, qui »in hebdomada paschali, in meridie uinum et oblatas dari constituit.« De huiusmodi oblatis intelligenda uidetur Eginhardi epistola 52, qua uicedomino aliisque fidelibus suis precipit, »ut eulogias preparari faciant secundum consuetudinem, sicut solet homo ad opus Dominici facere, tam ad opus domni Ludouici quam N. coniugis eius.« Ex quo apparet oblias eiusmodi eodem modo formatas fuisse quam panem ad usum sacrificii Dominici confectum. Ac proinde tempore Eginhardi, qui regnantibus  Carolo Magno eiusque filio Ludouico uixit, hostias intra ferrum characteratum confectas atque infermentatas fuisse.

Itaque ut ad id unde digressus sum me referam longe ante Cluniacenses studiose id est piis quibusdam ritibus hostie conficiebantur, non solum apud monachos, sed etiam apud clericos, ut precipit Theodulfus episcopus iam laudatus, qui hanc curam presbyteris aut ipsorum pueris seu ministris imponit. Idem suo tempore factum probat Humbertus in epistola ad Michelem Cerularium his uerbis: »Romana et Occidentalis Ecclesia a ministris sacri altaris«  in secretario offert azymum, quod ex grano  frumenti et limpida lympha fuerit preparatum.« Neque tamen ita hec cura presbyteris et ministris sacris competebat quin aliquando matrone pie seu deuote quas sanctimoniales uocabant, id officii in se susciperent, etiam eo tempore quo hostias infermentatas fuisse constat. Nam in lib. II de Miraculis sancti Wandregesili abbatis, cap. ultimo, legitur quamdam sanctimonialem seu deuotam feminam, que meritis sancti uiri anno 891 sanata fuerat, »oblatas quas oblatura Domino in crastinum erat formasse;« tum accessisse ad ignem, »et ferrum quo imprimende ac decoquende erant oblate«  arripuisse. Eadem religione sancta Radegundis regina seculo sexto  iam facta »sanctimonialis, more sancti Germani in Quadragesima« frumentum sua manu commolebat, et exinde »oblationes suis manibus faciens, locis uenerabilibus incessanter dispensabat, teste uenantio Fortunato in ipsius uita. Germanus iste Parisiensis erat episcopus qui proinde etiam eiusmodi operam, molendi scilicet frumentum ad panem sacrificii componendum non refugiebat. Ex quibus apparet quanta fuerit apud ueteres Latinos religio in parando eucaristico pane. Non sic apud Grecos, quibus Humbertus in predicta epistola suam ipsorum hac in re incuriam exprobrat in hunc modum. »uos aliquando pretio fermentatum a quocunque uiro seu femina habetis, in  tantum ut nonnunquam ab ipsis publicis negotiatorum tabernis emptum panem ad Dominicam mensam transferatis, quem tractatum illotis et sordidis manibus negare non potestis.« Hinc conficitur azymo pani maxime proprium esse ut sit »studio preparatus.«

Ne quis uero eamdem pene religionem in preparando fermentato pane facile seruari posse dicat, idque postulare Patres Toletanos, occurrit id quod quarto loco in eorum decreto animaduertendum est, nempe quod »panem integrum, non tamen grande aliquid, sed modicam tantum oblatam« offerri uolunt. His enim uerbis omnino designant oblatas exiles ac tenues, quales in ferris characteratis componi solent. Nec uacat quod »integrum panem,«  non tamen grande aliquid, sed modicam tantum oblatam exigunt. Ita enim declarant mentem suam non esse ut modica illa ac tenuis oblata ex crasso pane decerperetur, sed ut sit integer panis; quod sane fermentato pani conuenire non potest. Etenim qui fermento constat, non adeo tenuis ac gracilis confici solet, sed crassus ac densus; alias frustra fermentum adhiberetur, quod non nisi ad inflandam et subigendam massam commiscetur. Certe Humbertus ex eo quod Hierosolymitani non nisi »tenues oblatas integras et sanas« offerebant, non eo ex solido pane lanceola pro Grecorum more detractas, eas fuisse azymas probat in responsione ad Michelem Denique concilium Coiacense, quod anno 1088 celebratum est, panem azymum non aliis uerbis definit  cap. 3 quam istis: »Hostia sit ex frumento sana et integra.« Nemo non uidet definitionem Patrum Toletanorum signantius omnino designare panem azymum omnibus illis conditionibus, quas superius explicaui, nempe ut panis alius sit quam qui »usibus« mense communis »preparatus est, ut sit mundus ac nitidus, studio preparatus; panis, inquam, integer, non tamen grande aliquid, sed modica tantum oblata.« Que sane descriptio longe accuratior est ad designandum panem infermentatum quam illa concilii Coiacensis, cuius tamen decreto azymum panem significari constat cum celebratum sit concilium istud post schisma Michelis Cerularii.

 Et tamen hunc canonem concilii Toletani, quem azymo tam signanter conuenire ostendi, ad fermentatum panem trahit Sirmundus his uerbis: »Quid hoc tandem est quod concilii huius antistites in his sacerdotibus reprehendunt? An quod azymum panem non consecrarent? Minime gentium. Atqui hoc ante omnia redargui oportuit, si azyma requirebantur, quia panes ipsorum usibus preparati quos immolabant, azymi non erant, sed fermentati. Quo ergo nomine reprehenduntur? quia panes hi quibus utebantur, nitidi non erant nec studio in eam rem parati, quod consuetudo poscebat. Porro cum era 731, hoc est anno Christi 693 celebratum hoc concilium titulus doceat; quis hinc confici non uidet  Latinam Ecclesiam ad id saltem usque tempus azymis abstinuisse?«

Hoc Achilleum est Sirmundi argumentum, ex quo si conficitur id quod intendit, eadem ego quoque ratione conficiam initio seculi XII etiam Latinos, saltem in Gallia, azymis abstinuisse. Hoc argumentum deduco ex epistola 44 Hildeberti Cenomanensis episcopi ad Andegauensem, in qua scribit se ad predictum episcopum remittere sacerdotem latorem epistole, qui »dum sacris altaribus ministraturus in hoc preparatum panem non inuenerat, de communi pane obtulerat sacrificium. Qua in re,« inquit Hildebertus, »licet potius consuetudo quam fides impugnetur, nos tamen nonnullam in eo culpam attendimus, arbitrantes grauius puniendum esse ecclesie  scandalum quam delictum.« Quid hoc tandem est, ut Sirmundi uerbis utar, quod Hildebertus in hoc sacerdote reprehendit? An quod azymum panem non consecrasset? minime gentium. Quo ergo nomine eum reprehendit? nempe quod non »de pane ad hoc preparato,« sed »de communi« sacrificium obtulerat, eum ad modum quo Patres Toletani reprehendunt sacerdotes Hispanicos, quod de »panibus« non »studio preparatis, nitidis ac mundis,« sed de »panibus suis usibus preparatis« oblationem facerent. Concedat ergo Sirmundus necesse est aut canonem concilii Toletani de pane azymo interpretandum esse, sicut epistolam Hildeberti, aut si predictum canonem de fermentato pane explicare pergat, consequens est ratio ut etiam Hildeberti  epistolam de fermento intelligendam esse fateatur. Quod cum neque Sirmundus ipse, nec quiuis alius fateri possit, neque etiam ex concilii Toletani uerbis conficitur, fermentatum panem in usu tum fuisse, sed potius azymum. Hactenus de canone Toletano.

Postremo panis sacrificio deputatus, quem integrum esse oportebat, in modum corone compositus erat; non decerpto frusto per modum corolle, ut apud Grecos; sed facta integra oblata, que rotunda erat. Que circumstantia si cum predictis omnibus simul comparetur, oblatarum nostrarum recentiorum formam pene ob oculos representat. Atqui Gregorius Magnus loquendo de pane sacrificii, »oblationum coronas« uocat in libro Iu Dialogorum cap. 55.  Et Iso Sancti Gallensis monachus in lib. I, De miraculis sancti Othmari cap. 3, agens de eleuatione corporis eiusdem sancti, que anno 844 facta est post annos centum et quinque ab eius obitu: »Sub capite, inquit, et circa pectus uiri Dei quedam panis rotule que uulgo oblate dicuntur, ita illese atque ab omni corruptione extranee ab eodem episcopo inueniebantur ut in nulla omnino parte colorem uel speciem sui amittentes, aspicientium oculis infra spatium ipsius hebdomade uiderentur esse confecte. Quo uero ordine, quoue tempore eo loci peruenerint, nobis quidem incognitum, Deo autem manifestum. Hoc tamen omnes pro certo scimus quod per triginta quinque annos nullus mortalium eius  sepulcrum aperuit, antequam presens episcopus ministerii sui fretus auctoritate, eiusdem congregationis fratribus hoc faciendum iniunxit. Idem tamen episcopus, uenerabiliter eas assumens, sacro corpori apposuit, ipsumque corpus cum summa cautela obuolutum in lectica honorifice commendauit.« Hunc locum fusius retuli, tum quia insignis est in presentem materiam, tum ut haberem occasionem obseruandi id quod Iso ignorasse uidetur, nempe morem fuisse aliquando ut cum defuncti sacerdotis corpore oblate una cum aliis nonnunquam instrumentis uestibusque sacerdotalibus tumulo componerentur. Id colligo ex anonymo quodam equali in lib. Iu De uita S. Cuthberti Lindisfarnensis episcopi; cuius anonymi hec uerba sunt in libro Iu:  »A nauigantibus in insulam nostram delatus, toto corpore lauato, capite sudario circumdato, oblatis super sanctum pectus positis, uestimenta sacerdotalia indutus, in obuiam Christi calceamentis suis preparatis, in sindone cerata curatus; animam habens cum Christo gaudentem, corpus incorruptibile, requiescens et quasi dormiens in sepulcro lapideo honorabiliter in basilica deposuerunt.« Hec apposite anonymus, cuius uerba hic relata, uenerabili Bede perperam tribuit Amalarius; que maxime illustrant superiorem sonis locum. Ad hec Iso agens de alia sancti Othmari translatione post triennium facta, hec de iisdem oblatis scribit in lib. II, cap. 1: »Illas quoque oblatas, quas narratione superiori in eius tumulo retulimus fuisse repertas, eatenus  incorruptas atque omnimodis illesas perdurasse miratur, et quasdam ex eis inuolutas sacro itidem corpori superposuit; alias uero pyxide recondens, superuenturis temporibus pro sanctitatis eius testimonio conseruari precepit.« Ex his duobus Isonis locis, ut ex Gregorio Magno et ex canone 6 sepe dicti concilii Toletani intelligimus, tenues ac rotundas »rotularum« in morem fuisse oblatas ante annos mille, adeo ut forsan non satis considerate ordinis Romani expositor uetus apud Cassandrum plus equo inuehatur in formam oblatarum tenuissimarum que suo tempore ad imaginem nummorum redacte erant, quas per contemptum »minutias nummulariorum oblatarum« appellat, »indignas panis uocabulo« pro sua tenuitate, et a prisca Ecclesie consuetudine  maxime diuersas. Crediderim certe priscas oblationes non tam fuisse tenues quam nostras recentiores, sed paulo crassiores instar nebularum, quas Udalricus ait ad usum communem fieri solitas; tametsi eque ac nostre intra ferrum characteratum coquebantur, ut in premonitu ad opusculum Eldefonsi fusius explicabo. Quidquid sit; ex iis que toto hoc capite disputaui, non obscure  conficitur, ante annos mille azymum in Ecclesia Latina usitatum, eamque persuasionem fuisse Patrum Toletanorum, nunquam et nusquam apud Latinos contrarium usum exstitisse.

At, inquis, hec coniecture sunt. Nego meras esse coniecturas. Nam meo quidem iudicio synodi  Toletane Patres non potuerunt apertius ob oculos ponere azymum panem quam describendo eo modo quem supra exposui. Et sint sane mere quas attuli coniecture; quid amplius quam coniecture pro fermentato afferuntur? Atqui coniecture, et si utrubique sint equales, longe tamen prestant in azymorum causa; quorum certe usus antiquus est, et initium post conditam Ecclesiam demonstrari non potest. Et sufficit ad probandam usitate rei antiquitatem refutare argumenta que proponuntur in contrarium. At uero ad probandum fermenti usum apud Latinos, non sufficiunt coniecture, sed uera, manifesta ac necessaria argumenta proferenda sunt. Denique si ea que hactenus dixi, ad probandum id quod intendo non sufficiunt, euincent, ut spero,  que sequenti capite adducam.



CAPUT IX. Morem hunc generali usu apud Latinos uiguisse ante Photii dissidium.

Ad demonstrandum azymorum generalem usum apud Latinos, nemo est qui exigere uelit ut singulas recenseamus Latinorum Ecclesias; sed satis esse puto, si uel id probetur de qualibet regione, uel talia proferantur argumenta, que id uniuersim demonstrent. Utroque modo hoc in capite rem conficere conabor.

Principio Alcuini auctoritas non solum pro Britannia insula in qua natus est, atque pro Gallia in qua moratus, sed pro Romana, imo uniuersali Ecclesia ualet plurimum ad probandum azymorum  usum uniuersim suo tempore fuisse receptum ante omnem hominum memoriam. Locus est in epistola 69, editionis Chesniane, ubi Alcuinus, quem initio seculi IX obiisse constat, Hispanos quosdam arguit censentes miscendum esse salem »in sacrificium,« id est in materiam panis eucaristici. »Quam consuetudinem, inquit, nec uniuersalis obseruat Ecclesia, nec Romana custodit auctoritas.« Tum singillatim enumerat ea que in sacrificium adhibere licet. »Tria sunt, inquit, que in sacrificio offerenda sunt, panis, et aqua, et uinum.« Qualis panis? »Panis, ait, qui in corpus Christi consecratur, absque fermento ullius alterius infectionis debet esse mundissimus.« Atqui fermentatus panis non est absque fermento »ullius alterius infectionis, non est mundissimus;«  nam fermentum corruptionis effectum ac symbolum est, ut iam dixi. At quibus tandem rebus constare debet panis iste? »Ex aqua et farina, inquit, panis sit qui consecratur in corpus Christi.« Iam aliquot Patrum loca retuli que idem ferunt. At illud inter eos et Alcuinum discriminis interest quod Patres illi de pane eucaristico loquuntur ad componendos fidelium mores; Alcuinus uero agit hoc loco aduersus corruptores panis sacri qui res alienas in materiam sacrificii admiscebant. Erat proinde eius muneris accurate tradere modum et partes panis conficiendi. Cum ergo panem duabus tantum partibus constare dicat, »aqua« scilicet et »farina,« ab eoque remoueat »omne fermentum ullius alterius infectionis,« cum  fermenti expertem fuisse tunc temporis fateri necesse est

Dices fermentum panis genus esse satisque expressum aque et farine nomine, quibus utique constat Concedo fermentum constare farina; at constat. etiam aliena specie, que fermenti propria est, nempe ut ait Humbertus, aut spuma musti, aut ceruisie fece, aut lacte corrupto; que species ab Alcuino commemoranda erat, si tum in usu fuisset. Ad hec, si aliqua ex his speciebus panis ille tum constitisset, non potuisset dici »absque omni fermento ullius alterius infectionis mundissimus,« qualem exigit Alcuinus. Denique illud proprium est panis azymi, ut expers salis sit, at panis fermentati sacrificio deputari, ut cum sale. »Azyme ,«  inquit Michel Cerularius in epistola contra Latinos, »neque sal neque fermentum habent.« Quod etiam Humbertus et Latini omnes in epistola Nicete Pectorati fatentur. At uero fermentatus panis Grecorum, teste Humberto in responsione ad Michelem, uti fatentur ipsi Greci, »quinque substantiarum particeps est, id est fermenti, farine, salis, aque et ignis.« Certe Greci tam seuere ac ridige salis commistionem in pane eucaristico exigunt ut secus facientes diris supponant. Id patet tum ex formula renuntiationis, quam profitentur Armenii ad Grecorum societatem reuersuri, tum ex Isaaco catholico in inuectiua contra Armenios. Neque dubitem quin Hispani illi quos arguit Alcuinus salis miscendi commentum ex Grecis acceperint. Quod etiam  dicendum de Sacerdotibus illis qui panes suis usibus preparatos offerebant; quos Patres Toletani reprehendunt.

Atque ut amplius constet Alcuinum eo loci exigere azymum panem, demonstrandum est etiam tum Hispanos azymum adhibuisse. Qua ergo de causa eos arguit Alcuinus? Nempe quod aliqui eorum salem in ipsum panem azymum immittebant. At quo, inquis, argumento constat azymorum usus apud Hispanos ante schisma Photianum? Certe Eldefonsi Hispanici episcopi testimonio qui anno 845 de pondere et inscriptione panis eucaristici ex diuina  reuelatione agens, admittit eum infermentatum et intra ferrum coctum fuisse. Libellus iste quem, suggerente u. cl. Emerico Bigotio, indicaueram  in Obseruationibus meis, e ms. codice bibliothece uaticane exscribi curauit, mihique transmisit eminentissimus cardinalis Bona, qui nichil pretermisit quo panis azymi in Ecclesia Latina antiquitas illustraretur. Libellus iste in apographo quod quingentorum annorum esse uidetur, hunc habet titulum: »Reuelatio que ostensa est uenerabili uiro Hispaniensi Eldefonso episcopo in Spiritu sancto, in mense septimo.« Tum incipit. »Anno octingentesimo quadragesimo quinto incarnationis Domini nostri Iesu Christi, calculus iste, id est mensura trium digitorum anguli, in rotundum panis azymi sic composita est.« Et sub finem: »In uno nempe ferro, tamen magno, possunt quinque simul  hostie formari tali modo ut maior sit media.« Auctor iste etsi in re non necessaria reuelationes adhibeat, tamen eius temporis est quod prefert inscriptio, ut postea dicam in premonitione ad editionem eius opusculi, quod huic libello subiicere uisum est. Tota uero eius reuelatio eo spectat, non ut azymum panem esse oportere, aut coquendum esse intra ferrum definiat, sed ut pondus, inscriptiones et numerum hostiarum, que in qualibet festiuitate offerende erant, maiori cum auctoritate precipiat. Erat igitur, ut ex hoc auctore manifestum est, apud Hispanos usitatus panis infermentatus seculo nono, isque intra ferrum coquebatur. Hinc etiam patet Alcuinum in precitata epistola loqui de pane azymo, a quo salem remouere iubet, eumque  tum fuisse morem Romane et uniuersalis Ecclesie.

Et certe Mozarabes, id est Hispani et Africani Arabibus permisti , tametsi ritus peculiares habebant, nichilominus »constituebant sacramentum altaris de pane azymo, quemadmodum alii Latini,« ut Iacobus a uitriaco tradit in Historie Occidentalis cap. 81, ubi hunc ritum apud ipsos eatenus perseuerasse dicit. Qui auctor tametsi seculo duntaxat XIII uixerit, eius tamen auctoritas hac in re spernenda non est, maxime cum Eldefonsi testimonio aliisque fulciatur. Cum enim Mozarabes Hispani ritibus suis ita semper additi fuerint ut cum seculo XI, agente per legatos Gregorio papa uII, fauente Aldefonso rege, officium suum ecclesiasticum Gallicano  Romanoue mutare compellerentur, non consenserint, nisi res duello dirimeretur, testante Ruderico Toletano, credere par est azymorum hunc usum ab auctoribus rituum Mozarabicorum descendisse, eumdemque apud Gothos uignisse ante aduentum Arabum seu Maurorum in Hispaniam; unde et Gothicum officium dictum est.

Horum auctorem rituum Isidorum Hispalensem episcopum preferunt editi libri, assoruntque fere Hispanici scriptores recentiores, quibus suffragatur Guitmundus in lib. III aduersus Berengarium. »In quodam Missali Hispano, inquit, quod dicunt sanctum dictasse Isidorum, etc.,« et longe ante Guitmundum Elipandus Toletanus episcopus in epistola ad Albinum seu Alcuinum, quamdam orationem,  in uigilia Pasche cani solitam, beato Isidoro tribuit. uerum idem Elipandus in superioribus Toletanos sanctos Patres agnoscit missarum Mozarabicarum auctores. Qui sint illi Patres Toletani, explicant Hispaniarum episcopi, aut forte Elipandus ipse in libello quem confutant Patres concilii Francofurtensis, in hec uerba: »Item predecessores nostri Eugenius, Hildefonsus, Iulianus, Toletane sedis antistites, in suis dogmatibus ita dixerunt in missa de Cena Domini,« etc. Ex quibus intelligitur non unum, sed plures, horum rituum et officiorum conditores; et quidem Isidorum amplificatorem fuisse. Porro si Bracarensis metropolis eosdem ritus seruabat atque Toletana, ritus isti non quidem omnes,  sed plerique a Romana Ecclesia profecti erant, quos scilicet Profuturus Bracarensis antistes Ecclesie sue prescripserat, testante concilio primo Bracarensi, quod anno 563 celebratum est, in canone 4: »Item placuit ut eodem ordine misse celebrentur ab omnibus, quem Profuturus, quondam huius metropolitane Ecclesie episcopus, ab ipsa apostolice sedis auctoritate suscepit scriptum.« Hec obiter de ritu Mozarabum, quos azymo pane ante seculum nonum usos fuisse hactenus ostendi.

Idem etiam de Britannia insula patet, tum ex Alcuini epistola iam relata, qui hunc morem uniuersalis Ecclesie suo tempore fuisse dicit, tum ex libello de Miraculis sancti Wandregesili, cap. ultimo, superius iam delibato, ubi agitur de quadam femina  transmarina, id est Anglicana, que a sancto Wandregesilo sanata, cum in uigilia Natiuitatis Domini sodales suas sanctimoniales feminas rogitaret, »ut oblatas quas oblatura Domino in crastinum erat formarent, ignique, cui appropinquare non audebat, decoquerent, et minime impetraret; accessit ad ignem, ferroque quo imprimende ac decoquende erant oblate arrepto, mox nerui eius manus dextre contracti sunt; ac oblatorium quod sponte susceperat, inuita ui agente diuina, retinuit.« Id contigit anno 891. Ex his patet oblatas tum coctas fuisse intra oblatorium seu ferramentum characteratum , ac proinde fermenti expertes fuisse. Neque enim unquam fermentum adhibetur in panibus illis qui hoc modo  formantur. Et quidem hic mos usitatus tum erat non solum in Gallia, ubi id factum est, sed etiam in partibus transmarinis seu Anglicanis, unde mulier hec recens aduenerat. De pane azymo intelligendus uidetur Egbertus seculo uIII Eboracensis episcopus, Alcuini preceptor, qui in Exceptionem suarum cap. 98 laudat probatque canonem quem uocat sanctorum in hec uerba: »Sacerdotes Dei diligenter procurent ut panis et uinum et aqua, sine quibus nequaquam misse celebrantur, pura et munda fiant.« Ubi panis puri nomine azymum intelligi puto. Certe auctores canonum qui sub Eadgaro rege anno 967  conditi sunt, non alio uocabulo panem azymum explicant canone 39: »Docemus etiam,  ut ne uel unquam sacerdos adeo temerarius sit ut missam celebret, nisi omnia habeat ad Eucaristiam pertinentia, scilicet oblationem puram, uinum purum et aquam puram.« Hec de Anglia.

Eamdem traditionem saltem pro Germania comprobat Rabanus Moguntinus archiepiscopus, Alcuini discipulus, qui biennio ante Photium intrusum, hoc est anno 846 e uiuis excessit. Is enim in lib. I De ecclesiasticis officiis, cap. 31, declarat panem sacrificii azymum esse oportere. Namque relato Leuitici loco qui panem ueteris sacrificii sine fermento esse precipit, et Christi exemplo, qui eiusmodi panem in cena adhibuit, sic infert: »Ergo panem infermentatum et uinum aqua mistum in  sacramentum corporis et sanguinis Christi sanctificari oportet.« Ita Rhabanus in libris cum editis, tum manuscriptis, ut fidem faciunt exemplaria duo Bibliothece regis Christianissimi, quorum unum est annorum fere sexcentorum, alterum octingentorum. Porro hoc testimonio luculentius nullum in presentem controuersiam afferri potest. Duo sunt in premisso testimonio, ratio scilicet et auctoritas. Ratione azymorum necessitate probare uidetur Rhabanus; eius uero auctoritas de ritu sui temporis testimonium reddit. Rhabani rationem nichil moror; una mihi sufficit auctoritas ex qua euidenter conficitur qualis eo tempore fuerit panis sacrificii, id est infermentatus.

Neque dici potest Rhabani testimonium ualere solum  pro Germania, in qua receptus erat eo tempore azymorum usus. Rhabanus siquidem in prefatione istius operis pollicetur acturum se »De officio misse secundum morem Romane Ecclesie.« Et in lib. I, cap. 33, relatis omnibus rei sacre ritibus, postquam de azymorum usu egerat hec subdit: »Istum ergo ordinem ab apostolis et apostolicis uiris traditum Romana tenet Ecclesia, et per totum pene Occidentem omnes Ecclesie eamdem traditionem seruant.« Ex quibus manifestum esse puto azymos non tantum in Germania, sed etiam »in Ecclesia Romana et per totum pene Occidentem« in usu fuisse anno 819, quod istud opus conditum est, neque recens fuisse inuentum, sed id »ab apostolis et ab apostolicis uiris« creditum permanasse.

 Iam de azymorum usu ante seculum nonum recepto, res constat de Hispania, Anglia, Germania et Romana Ecclesia speciatim et uniuersim de toto pene Occidente; superest ut id etiam singularibus argumentis probem de Gallia, tametsi que superius tum ex Alcuino, tum ex facto mulieris Anglicane in Gallia constitute retuli ad id euincendum sufficiunt. Unum argumentum mihi suppeditat Paschasius Ratbertus abbas Corbeiensis, Rhabani equalis. Is in libro De corpore et sanguine Domini, cap. 20, sacrificii partes explicat refertque ad componendos mores in hunc modum. »Hec igitur conspersio de multis granis fecit unum corpus, corpus, inquam, sinceritatis et ueritatis, si tamen sumus azymi, id  est absque fermento malitie et nequitie, ut digne panem de hac aqua conspersum accipere possimus . . . . . Idcirco, o homo, serua conspersionem gratie, quia licet triticum sis, nisi doctrina et uirtute Spiritus sancti ad hanc unitatem et conspersionem fueris bene in farinam attenuatus; deinde conspersus gratia, et igne caritatis excoctus, non poteris ad soliditatem fidei firmari.« In his notandum primo est panem eucaristicum uocari »conspersionem,« et »panem aqua conspersum.« Deinde enumerando partes quibus panis iste constat, mentionem fieri tantum farine, aque et coctionis, excluso etiam fermento. Et certe uocabula, »conspersio et conspersum,« massam farine expertem fermenti significant. Testis est Haimo Halsbertadensis episcopus  in caput u Epistole prime ad Corinthios, cum scribit filios Isrel egressos de Aegypto non detulisse inde »fermentatam farinam, sed tantummodo conspersam.« Et Ioannes Genuensis in catholico: »Conspersio est farina per aquam conglutinata sine fermento.« Denique ante hos duos Gregorius Turonensis episcopus in lib. I De gloria martyrum, cap. 16: »Mulier conspersa Dominica die farina panem formauit, quem segregatis prunis cinere feruenti contexit decoquendum.« Id placente infermentate genus, quale a Latinis in sacrificium adhiberi falso calumniatus est Michel Cerularius.

Agmen claudet Amalarius, qui in lib. III De ecclesiasticis officiis, cap. 24, relato Cypriani loco, »ut in sacrificio misse eadem que Dominus fecit,  et ipsi faciamus,« hec suddit: »Quamuis hoc ille de commistione uini et aque conclusisset, tamen de tota institutione Dominica intelligere possumus adimplendum: in quo suum mandatum est et apostolorum obseruatio.« Hec sine dubio intellexit Amalarius non de tempore facte cene, non de cena premissa ante Eucaristie institutionem, non denique de esu agni, sed de pane sacrificii, quem eiusdem generis atque cum quo Christus usus in cena est adhibendum esse censet, id est infermentatum.

Hec argumenta que toto presenti capite adduxi ad probandum generalem azymorum usum apud Latinos, omnes ueritatis numeros habere mihi uidentur; tum quia desumpta sunt ab auctoribus fide  dignis, ut pote doctis et eiusdem etatis; tum quia clara, perspicua atque necessaria uidentur ad euincendum id quod intendo. Si uero ex his generalem apud Latinos azymorum usum ante schisma Photianum probari concedatur, concedi etiam necesse est eumdem usum tum creditum fuisse necessarium ab apostolis apostolicisue uiris profectum; ac proinde receptum ante omnem hominum illius temporis memoriam. Preter ea si eadem fuit Patrum Toletanorum persuasio seculo septimo desinente, fatendum est morem hunc aut ab ipsis, aut prope ab ipsis apostolorum temporibus ad ea tempora promanasse, nisi talia proferantur in contrarium argumenta que fermenti usum aliquando in Ecclesia Latina uiguisse manifeste ac necessarie conficiant.



CAPUT X. Expenduntur argumenta pro usu fermenti apud Latinos.


Primum ex eo sumitur quod Eucaristia primis atque etiam subsequentibus Ecclesie seculis ex populi oblationibus consecrabatur apud Latinos. Nam certum uideri populum non azymos panes, sed communes et usitatos, id est fermento de more temperatos, obtulisse.

At quid uetat fideles, ex prescripto Ecclesie et consuetudine docente, confecisse atque obtulisse panes infermentatos? Sane id factum posterioribus seculis, quibus azymorum usus certo uigebat, probat  exemplum illius femine Anglicane superius memorate, que in oblatorio seu ferramento characterato coquere uoluit oblatas infermentatas, »quas oblatura Domino in crastinum erat.« Et Armoricane mulieres communicature hactenus suam queque oblatam azymam offerunt teste Sirmundo. Quod singulis diebus actitabant Cluniacenses ex Udalrico, lib. II, cap. 30. Priscum illum offerendi morem in solemnibus sacris hodie quoque representat maior Ecclesia Mediolanensis, que ritus peculiares hactenus retinet non minus antiquitate quam religiosa pompa insignes. In ea siquidem uiri totidemque matrone prouecte etatis  ab archiepiscopo instituti, sacrificii materiam offerre solent hoc modo. Oblationis tempore  instante procedunt ueglones duo aliis succedentibus, antiquo more induti, deferentes hostias tres et uasculum uini; que chorum ingressi sacerdoti, mysteria celebranti, offerunt. Idem prestant ueglonisse item due cum ueteri matronarum apparatu, aliis comitantibus, extra chori cancellos consistentes; ubi eamdem oblationem ab eis accipit sacerdos missam celebrans, aut certe archipresbyter, si pontifex sacris operetur. Hi decem uiri totidemque matrone totam ciuitatem representant, et funguntur officio quod olim toti populo incumbebat, ut legitur in Ceremoniali Ambrosiano, quod Fredericus cardinalis Borromeus et Mediolanensis archiepiscopus ex antiquis eius Ecclesie ritibus adornari curauit. Atqui eiusmodi hostie, quas ex uetusto ritu offerunt  Mediolanenses, fermenti expertes sunt. Quidni ergo tam facile promptumque fuit antiquis Christianis offerre panes azymos, quos uel ipsi parassent, uel ab aliis paratos accepissent? Certe longe ante concilium XuI Toletanum panis sacrificii »studio preparatus« esse debebat, id est piis quibusdam ritibus et ceremoniis. Quidni ergo azymus confici poterat, si id modo poscebat mos et consuetudo Ecclesie, cum uideamus id nostra etate recte fieri ab operis pretio conductis?

Nec obstat quod Cyprianus in libro De opere et eleemosynis diuitem feminam, que sacrificium, id est hostiam non obtulerat, grauiter increpat his uerbis: »Locuples et diues es, et Dominicum celebrare  te credis, que in Dominicum sine sacrificio uenis; que partem de sacrificio quod pauper obtulit sumis?« Hoc, inquam, nichil obstat; aut enim de oblatione que fiebat ad conuiuium institutum post Eucaristie perceptionem intelligendum est , aut si de pane eucaristico, id magis pro pane studiose confecto seu azymo iuuat quam pro communi ac fermentato. Nam si panis communis et usitatus in rem sacram adhibitus fuisset, uix concipi potest commissurum fuisse quemquam ut ad mensam Domini sine oblatione sua accederet. Facile quippe et obuium erat, aut panem communem integrum, qui nunquam in edibus diuitum deest, aut certe frustum ex eo accipere in oblationem. At quia panis eucaristicus religiosis quibusdam ritibus  ac studio preparatus esse debebat, hinc facile contingere potuit ut diuites incuria parandi eiusmodi panis non haberent aliquando quem offerrent, communicarentque ex pane quem pauperes obtulissent. Eadem hec responsio ualet ad locum auctoris incerti, ex sermone qui 215 numeratur inter Augustinianos, ubi ait: »Oblationes que in altario consecrarentur offerte. Erubescere debet homo idoneus, si de aliena oblatione communicauerit.«

Quapropter obseruandum est integras hostiarum formulas, quales scilicet in ferro characterato pro quinque sexue hostiis imprimebantur, non raro a singulis fidelium oblatas fuisse; que non singule pro singulis communicandorum, sed pro numero eorum integre etiam nonnunquam consecrabantur.  Id colligere mihi uideor tum ex Ordine Romano, tum ex Humberto cardinali, tum ex more usitato in consecratione episcoporum, sacerdotum ac uirginum. In Ordine quippe Romano precipitur ut archidiaconus accipiens oblatas, quas scilicet fideles obtulerant, »tantas super altare ponat quante possunt populo sufficere.« Tum facta consecratione, ubi tempus communionis instat, »acolythi parant sinus sacculorum archidiacono ad ponendas oblationes« quas deinde »frangunt,« ut sua cuique portio ex integris hostiarum formulis habeatur. Ideo autem in sacculis franguntur, ne mice seu particule inter frangendum in terram aut in locum minus decentem deciderent. Idipsum aperte declarat Humbertus in Responsione ad Michelem: »Tenues, inquit, oblatas  ex simila, integras et sanas, sacris altaribus nos quoque superponimus, et ipsis post consecrationem fractis cum populo communicamur.« Denique in consecratione episcoporum, sacerdotum, ac uirginum, una oblate formula consecrato in plures dies prebebatur, nempe episcopo et sacerdoti in diequadraginta, ut de episcopis constat ex Ordine Romano, et de presbyteris ex epistola secunda Fulberti Carnutensis episcopi ad Einardum, aut certe sacerdoti in dies octo, ex Ordine Romano, itidemque uirgini recens consecrate, ut in ms. Pontificali bibliothece nostre Remigiane apud Remos legitur in hec uerba: »uirginem episcopo parentes cum oblatione offerant, et ille inuolutam manum eius in palla altaris recipiat . . . . . Postquam communicauerint, reseruent  de ipsa communione in diem octauum, et tunc communicent.« Legendum forsan »in dies octo.« Nam presbyteri quotidie decidebant ex reseruata oblatione particulam ex qua communicabant, teste Fulberto in epistola iam memorata, que in ms. codicibus Einardo, mendose in editis Finardo inscribitur.

Quid ergo, inquis, fiebat ex aliis oblatis que non consecrabantur, siquidem singulas formulas offerebant, quarum una pluribus sufficiebat? Respondet auctor libri de Ordine Romano »apportante archidiacono oblatas in patena a nullo immolatas, accipiat ex illis quantum sibi sufficere uidetur, et alias archidiacono restituat, quas ille custodi ecclesie ad  obseruandum committit.« Postea uero usui erant, si quando nemine offerente missa celebranda erat, quod maxime fiebat diebus priuatis, aut in eulogias benedicebantur; quod quotidie apud monachos actitabatur. Certe non singulis diebus, sed Dominicis tantum oblationes a uiris et mulieribus faciendas exigit concilium Matisconense cap. 4, quod anno 585 celebratum est. Denique non offerebant omnes, saltem Hincmari tempore, sed tantum familie cuiusque capita, ex Hincmaro infra.

Oppones ministros Ecclesie, uiduas, pauperes et egenos, quos matricularios uocabant, ex reliquis oblationum alitos, ac proinde usitatum ac fermento temperatum panem oblatum fuisse.

 Ad hoc repono duplicem antiquitus in Ecclesia factam oblationem, unam ante missam, aut ante Euangelium, alteram post lectum Euangelium, ad offertorium, ut uocamus. In prima offerebant fideles panem, uinum, ceram, et aliud quodcunque in supplementum sacerdotum, uiduarum, pauperum et egenorum, in altera panem et uinum ad consecrationem. Hunc locum egregie illustrat Hincmarus Remensis in capitularis primi articulo XuI: »Qui candelam offerre uoluerit, siue specialiter, siue generaliter, aut ante missam, aut inter missam, antequam Euangelium legatur, ad altare deferat. Ad oblationem autem unam tantummodo oblatam et offertorium pro se suisque omnibus coniunctis et familiaribus offerat. Si plus de uino uoluerit, in  buticula uel canna, aut plures oblatas; aut ante missam, aut post missam presbytero uel ministro illius tribuat, unde populus in eleemosyna et benedictione illius eulogias accipiat, uel presbyter supplementum aliquod habeat.« Preterea panem communem a fidelibus offerri solitum diserte etiam ab oblatis consecrandis distinguit concilium Namnetense, cum statuit cap. 9, »ut de oblationibus que offerentur a populo, et consecrationi supersunt; uel de panibus quos offerunt fideles ad Ecclesiam, uel certe de suis presbyter conuenienter partes incisas habeat in uase nitido, ut post missarum solemnia, qui communicare non fuerunt parati, eulogias omni die Dominico et in diebus festis exinde accipiant.« Erat ergo alius panis oblatus ad consecrationem,  alius »ad Ecclesiam,« id est ad alendos Ecclesie ministros. Ex alterutro fiebant eulogie, qui panis benedictus modo appellatur. Lege sic Capitulare primum Hincmari articulo 7, et Consuetudines Cluniacenses in lib. II, cap. 30, ubi prescribitur, »ut in priuatis diebus hostie non consecrate portentur in refectorio, ut his qui eo die non communicauerunt distribuantur,« nempe ille ipse, que etiam a non communicaturis oblate fuerant in missa solemni, in qua tametsi omnes singulis diebus offerebant, tres tantum hostias, diebus ferialibus, pro communicaturis ex alterutro uicissim choro consecrari mos erat, Dominicis quinque.

Aliud obiectum petitur ex Epiphanio in heresi  30, ubi notat Ebioneos, quod , id est panibus azymis mysteria celebrarent.

Hec obiectio prima fronte mihi aliquando ualidissima uisa est; ast integrum locum legenti non ita. Epiphanii hec uerba sunt. , , id est, »mysteria uero scilicet perficiunt ex imitatione sanctorum qui sunt in Ecclesia quot annis in azymis; alteram autem mysterii partem in aqua sola.« Ex illis uerbis non iniuria quis hoc modo argumentari poterit: Epiphanius probare uidetur Ebioneos in eo quod sacrificium offerebant quotannis in azymis ex imitatione Ecclesie saltem Latine; eos uero hoc tantum nomine  arguit isto loco quod pro altera sacrificii parte aquam solam adhiberent. Ergo eo tempore Ecclesia ex pane azymo sacrificium conficiebat. Certe interpretatio hec Epiphanii uerbis nullam affert uim, quinimo ipsius menti consentanea esse uidetur, cum eorum morem laudet ob Ecclesie imitationem, quam in offerendis azymis sitam esse non immerito quis contendat. Accedit quod Epiphanius qui errores fere omnes quos recenset impugnare solet; Encratitas quidem qui aqua sola in re sacra utebantur, refutat; nusquam uero azymorum usum reprehendit. Et sane quis putet Epiphanium erroris damnasse Ebioneos ob usum azymorum in mysterio sacrosancto, quod in azymis a Christo Domino institutum fuisse confitetur, ut superius premissum  est.

Unum hic remoram iniicit, quod scilicet Epiphanius ipse, in heresi 46, Tatiani errores enumerans ait eum instituisse mysteria quedam , »ad Ecclesie sancte imitationem« sed ad ea tamen nichil preter aquam adhibuisse. Ubi patet Ecclesie imitationem non rem oblatam, sed oblationem respicere. Quod etiam dicendum de priori testimonio.

Et quidem hoc argumento recte colligitur, ex priori illo Epiphanii loco nichil certi confici posse pro usu azymorum; et ego de industria istuc illum non retuli in superioribus, ubi actum est de fermento Grecorum. Sed tamen hinc non euincitur Epiphanium statuere utrobique Ecclesie imitationem in  ipsa oblatione, non in re oblata. Nam imitationem magis expressam agnouisse potuit in Ebioneis quam in Tatiano. Preter ea, etiamsi azymorum usum non referat ad imitationem Ecclesie, non tamen inde certo eruitur eum usum ab ipso inter errores deputari maxime cum, ut iam dixi, agnoscat Epiphanius Eucaristiam primitus in azymis a Christo institutam. Fac enim Grecos fermentatum panem in rem sacram tum adhibuisse, Latinos uero infermentatum. Certe Epiphanius non retulisset azymorum usum ad imitationem Ecclesie uniuerse; siquidem Greca fermentatum panem adhibuisset. Nec tamen erroris damnaturus esset usum azymorum, quem in Latinis non improbasset. Ad hec, si erroris  arguit Ebioneos quod azymis uterentur, ideo istud fecit quod azymum adhiberent eo animo ut legalia cum Euangelio seruari oportere traderent. Uno uerbo, si nichil facit pro azymorum usu prior iste locus, certe non magis fauet fermentato; sed rem in medio relinquit, que proinde aliis argumentis dirimenda est.

Ad extremum, ut rem paucis tandem conficiam, probato Grecos eisque adherentes Ecclesias fermento, Latinos uero azymis ab initio usos fuisse, admisso etiam Ebioneos ab Epiphanio notatos quod in sacris azymum adhiberent, respondeo Ebioneos ab Epiphanio reprehensos, non quod censeret Epiphanius cuiuis Ecclesie azymo uti non licere, sed quod Ebionei cum essent Grecanice communionis,  eo uterentur preter morem sue societatis. Pari enim iure si qui, modo Latinorum, fermentum azymo in re sacra preferrent, a Latinis arguerentur, non quasi Grecorum fermentum reprobet Latina Ecclesia, sed quod Latinis hominibus nefas sit morem Latinum in re sacra uiolare. Responsio hec aptari etiam potest Armeniis, quibus eamdem ob causam sanctus Nicon azymorum usum seculo decimo exprobrauit.

Tertium momentum pro fermentato desumitur ex lib. Iu Ambrosii De sacramentis, cap. 4: »Tu forte dicis: Meus panis est usitatus. Sed panis iste, panis est ante uerba sacramentorum; ubi accesserit consecratio, de pane fit caro Christi.« Ex quo Sirmundus arguit: »Nempe qui usitatum mensisque quotidianis  usurpatum panem dicit, azymum haud dubie non significat.«

At neque fermentatum. Etenim usitatum panem uocat Ambrosius, non quatenus azymo, sed quatenus consecrato, id est corpori Christi opponitur, ut lectio uerborum ipsa persuadet.

Porro azymus panis etiam communis seu usitatus dici potest, cum eiusdem materie sit cum pane fermentato. Certe Rupertus abbas Tuitiensis in lib. III, de Spiritus sancti Operibus, cap. 21, eodem fere modo quo supra Ambrosius loquitur de pane azymo, quem Christus in ultima cena consecrauit. »Panem, inquit, communem accepit; sed benedicendo longe in aliud quam fuerat transmutauit.« En panis communis dicitur a Ruperto is quo Christus in ultima cena  usus est; qui sine dubio in Ruperti sententia fuit infermentatus.

Quartum argumentum ex canone sexto concilii XuI Toletani petitum, non modo nichil pro usu fermenti, sed maxime pro azymo ualere superius ostendi.

Quintum suppeditant Melchiadis, Siricii et Innocentii Romanorum pontificum decreta. De Melchiade hec in eius uita leguntur: »Hic fecit ut oblationes consecrate per Ecclesias ex consecratu episcopi dirigerentur, quod declaratur fermentum.« Et de Siricio: »Hic constituit ut nullus presbyter missas celebraret per omnem hebdomadam, nisi consecratum episcopi loci susciperet declaratum, quod nominatur  fermentum.« Innocentius denique in epistola ad Decentium ita scribit, cap. 5: »De fermento quod die Dominico per titulos mittimus, superflue nos consulere uoluisti, cum omnes ecclesie nostre intra ciuitatem sint constitute; quarum presbyteri, quia die ipsa propter plebem sibi creditam nobiscum conuenire non possunt, idcirco fermentum a nobis confertum per acolythos accipiunt, ut se a nostra communione maxime illa die non iudicent separatos. Quod per parochias fieri debere non puto, quia non longe portanda sunt sacramenta, nec nos per cemeteria diuersa constitutis presbyteris destinamus, et presbyteri eorum conficiendorum ius habent atque licentiam.«

De hoc fermento uarie sunt sententie, aliis Eucaristiam  esse negantibus, probantibus aliis. Baronio assentior qui Eucaristiam esse negat, sed tantum eulogias in signum mutue communionis a pontifice missas. Nam fermentum istud et »panis consecratus, et sacramentum« dicitur et solis presbyteris eius conficiendi ius atque licentia tribuitur. Denique »panis consecratus« dicitur; quo nomine Eucaristia uocatur a Iustino in Apologia prima, ab Ireneo citato apud Eusebium in lib. u, cap. 24, tum in libro u contra hereses, cap. II, et apud Clementem Alexandrinum in Stromate primo, pag. 117, uti Henricus ualesius uir clarissimus in Eusebium adnotauit. Et quidem Eucaristiam in signum ecclesiastice communionis antiquitus mitti solitam, testes sunt Iustinus in Apologia prima; Eusebius in  lib. u, cap. 24, tametsi id fieri per paschalia festa uetuit Laodiceni concilii canon 14. Nec quemquam mouere debet quod per acolythum Eucaristia transmitti dicatur, cum per puerum ad Serapionem senem directa perhibeatur apud Eusebium, lib. uI, cap. 44. Duplicem uero ob causam pontifex per titulos Urbis Eucaristiam mittebat, nempe in signum tum auctoritatis, tum ecclesiastice communionis. Ignatius Antiochenus episcopus in epistola ad Smyrneos ratam iubet Eucaristiam haberi que sub episcopo fuerit uel cui ipse concesserit. Et Leo Magnus, in epistola ad Gallie et Germanie episcopos, ait non licere episcopo presente, nisi ipsius iussu, sacramentum corporis et sanguinis Christi conficere. Itaque pontifex ut testaretur se presbyteris  titulorum urbis Rome potestatem facere Eucaristie conficiende, Eucaristiam ipse mittebat, que etiam symbolum mutue unionis erat. Id a Melchiade et Siricio sancitum dicitur, explicatum ab Innocentio. Postea loco Eucaristie misse sunt eulogie seu oblate inconsecrate. Hinc in uita Ioannis pape tertii constitutum legitur »ut oblationes et amule uel luminaria in cemeteriis per omnes Dominicas de Lateranis ministrarentur,« et in uita Gregorii tertii, »ut oblationes de patriarchio per oblationarium deportarentur ad celebrandas missas,« oblationes, inquam, panis et uini, quales Gregorius secundus ecclesie Sancti Pauli quotidie mitti constituit. uerum etiamsi pontifex Eucaristiam mittebat  ad titulos Urbis, aliam tamen presbyteri sine dubio consecrabant. Nam et missas celebrabant et, ut sibi id liceret per pontificem, eucaristia mittebatur; tum uero ex utraque oblatione, et ex ea scilicet que a pontifice, et ex ea que ab ipsis consecrata erat, presbyter et populus communicabant. Simile quid faciebant presbyteri recens ordinati qui Eucaristia de manu episcopi die ordinationis sue accepta in dies quadraginta reficiebantur; et tamen missam quotidie celebrare poterant, et Eucaristiam a se consecratam simul percipere, teste Fulberto Carnutensi episcopo in epistola 2 ad Einardum.

Sed ut ad fermentum Melchiadis aliorumque pontificum reuertar, cur hoc nomine Eucaristia dicta sit inquirimus. Sirmundus, tametsi locus pro fermenti  usu, quem asserere uolebat, facere uidebatur, ita dictam probat, non quod ex fermentato pane constaret, sed quod ipsa quocunque ex pane fieret, Ecclesiis ad quas mittebatur fermenti uicem prestaret, eisque unionis inter se uinculum esset, sicuti fermentum masse cui commiscetur. Et quidem si bene perpendantur uerba relata ex uita Melchiadis et Siricii, tantum abest ut Eucaristia dicta uideatur fermentum ex eo quod fermento constaret, ut contra hoc nomen ipsi adscititium et aliunde quam ab ipsa re petitum esse appareat. De Melchiade legitur: »Hic fecit ut oblationes consecrate per Ecclesias ex consecratu episcopi dirigerentur, quod declaratur fermentum.« In Siricio, »quod nominatur fermentum.« Mihi uero legenti hec uerba, »quod  declaratur, quod nominatur fermentum,« statim subiit cogitatio extraneum hoc esse uocabulum, non ab ipsa rei substantia petitum. Certe mihi persuasum est nichil certi inde confici posse pro fermento.

At, inquis, si panis azymus fuisset, cur contraria appellatione dictus esset fermentum? Non facilis responsio, ubi uocabulorum; cur una queque res ita appellata sit, causas explicare incumbit. Unam rationem sane perquam probabilem attulit Sirmundus. Ego uero Eucaristiam etiam hoc uocabulo appellatam puto, ut nomine obscuro profanis celaretur tantum mysterium. Nam per ea tempora mos erat Patribus ut non nisi obscuris uerbis Eucaristiam exprimerent. Notum id ex Augustino passim  Theodorito in Dialogo Eraniste, et aliis. Hinc ergo factum puto ut Melchiades, Siricius et Innocentius adscititio fermenti nomine Eucaristiam designauerint, ne rem sacram gentilibus propalare uiderentur. Accedit quod Cesarius Grecus parabolam fermenti de Eucaristia interpretatur, non sensu litterali sed morali, in Dialogo his uerbis: »Quod si aliter dicta audire placet, fermentum intelligatur uenerandum et diuinum corpus Dei, quod in utero sancte uirginis Marie sibi circumdandum formauit, absque semine contextus et unitus tam anime quam corpori.« Quid si ob hanc similemue rationem predicti pontifices Eucaristiam fermenti nomine donauerint, non habita ratione materie, sed corporis Christi in sensu morali? Adderem etiam panem  azymum Latinorum a Niceta Pectorato uocari »azymum fermentum,« nisi id exprobrando et subsannando dixisse uideretur.

Sextum pro fermento momentum desumitur ex silentio Photii, qui cum criminandi Latinos in omnibus in quibus a Grecorum moribus ac ritibus discrepabant, occasiones corrogaret omnes, nunquam tamen azymorum usum obiecit; quam obiectionem si usus ille tum uiguisset, non uidetur omissurus fuisse. Et certe eam non omisisse Grecos recentiores qui pontificatu Leonis pape noni dissidium conflarunt cum Ecclesia Romana. Id argumento esse azymorum usum medio illo, quod inter utrumque schisma effluxit, interuallo apud Latinos incepisse.

 Ad hec respondeo Photium Latinis non obiecisse azymorum usum, propterea quod eum morem ex Christi exemplo profectum esse docuerat Ioannes Chrysostomus, persuasumque habebat suo tempore Ecclesia etiam Greca, uti ipse fatetur in Bibliothece cap. 116, ut superius retuli. Deinde ipsum non exprobrasse Latinis quod alleluia non canerent in Quadragesima, nec monachis Occidentalibus uitio uertisse quod infirmi carnibus uescerentur ex concessu regule sancti Benedicti, quod femoralia in itinere constituti gestarent. Que omnia Latinis tempore Leonis noni obiecta sunt a Grecis. Denique Photium multa id genus alia omisisse, in quibus tum Latini a Grecis discrepabant; qualis erat tonsura capitis ,  qualis erat manuum impositio in confirmatione, interdictum baptizandi in Epiphania, et alia eiusmodi, que Photius prudens dissimulauit. Ceterum nichil penitus efficit Photii silentium aduersus certa ac necessaria argumenta, quibus azymorum usum generalem apud Latinos ante Photium uiguisse demonstraui.

Ultimum argumentum inde petitur quod ante Photii etatem nulla de azymorum usu lex condita legitur. Hoc argumentum cum Demetrio Chomateno Bulgarie archiepiscopo in responsis ad episcopum Dyrrachii, urget Sirmundus in Disquisionis cap. 3.

At si hoc argumentum quid efficeret, probaret  utique azymos panes in re sacra non fuisse adhibitos etiam post schisma Photianum. Nullum enim, si bene memini, siue de abiiciendo fermento, seu de azymis recipiendis decretum, constitutio nulla, nullusue canon post illud tempus inuenitur ante discidium Michelis Cerularii, cuius tempore uniuersim azymorum usus uigebat in Ecclesia Latina. Atqui cum eius rei nulla exstet lex neque ante, neque post Photium ante Michelis etatem, dicendum est morem istum ab ipso Latine Ecclesie exordio receptum fuisse. Et certe Grecis promptum fuisset Latinis exprobrare huius rei nouitatem, si usus iste tantum a schismate Photiano inualuisset. Nec porro Leo Pontifex aliique Latini eo perfricte frontis, uel turpis ignorantie processissent, ut morem illum ab apostolorum  temporibus repetere ausi essent, si tam recens fuisset.



CAPUT XI. Epilogus et conclusio premissorum.

Hactenus quidquid de antiquo usu azymorum apud Latinos obseruare licuit subseciuis horis, pro modulo meo exposui, nulli sententie peruicaciter addictus, sed solo ueri agnoscendi et demonstrandi studio adductus. Si quid profeci, id totum supreme ueritati tributum uolo. Si quid incaute scribenti excidit, aut falsum, aut dubium pro uero obtrusum, cupio refelli. Poteram quidem longius progredi, si coniecturis plusculum indulgere uoluissem: at eiusmodi inuentis modum ponere satius mihi  uisum est, qui historico modo rem persequi principio institui. Reliquum est, ut breui oratione colligam quod sparsim in superioribus fusiori modo explicaui.

Eucaristiam a Christo Domino in azymis institutam fuisse probaui: nec tamen ex eius facto atque exemplo incumbere necessitatem consecrandi in azymis. Hinc et Grecos fermentato, et Latinos azymo ab initio Ecclesie uti potuisse, et quidem usos esse citra periculum necessitudinis Christiane. Nec enim nos offendit obseruantie diuersitas, ubi fidei non scinditur unitas, inquit Fulbertus in epistola secunda.

De Apostolis nichil dixi, propterea quod, quid hanc in rem egerint, silet omnis antiquitas, si tamen excipias  testimonia Leonis Pape noni et aliorum sequacium, qui Latinum morem ab exemplo Petri et Pauli Apostolorum deriuant. De aliis uero Apostolis nichil pronuntiant, quos certo pani in re sacra fuisse addictos non facile conficere poteris. Habes in superiori epistola eminentissimi cardinalis Bona coniecturas ea de re admodum probabiles, quibus nichil addendum uidetur.

Ab Apostolorum tempore constitui cepit ecclesiastica disciplina, cuius primarii auctores apud Latinos azymorum usum precepisse non immerito uidentur. Ad hanc disciplinam sanciendam conditi sunt canones, quos uocamus apostolorum, in quorum tertio decernitur: Nihil aliud in sacrificio preter id quod Dominus statuit, offerendum. Que uerba  non sine fundamento etiam de azymorum usu explicari possunt: quandoquidem apud antiquiores illos Patres persuasum erat, Christum in Cena azymum obtulisse.

Oppones probabile uideri, fideles tempore persecutionum   que primis illis seculis grassabantur, fermentato pane usos in re sacra, qualis scilicet magis obuius erat. Sane id uero non absimile prorsus est. Quanquam non ita difficilis apparatu est azymus panis, ut uel confici non possit citra periculum uulgandi auctores; uel temporis illius Christianorum diligentiam ac pietatem superauerit. Certe Leo Papa IX testatur, martyres nostros, id est Latine Ecclesie, azymis fuisse saginatos. Et multa alia longe difficiliora fiebant parabanturue illa tempestate, ut ritus penitentie publice, amplissimus Ecclesie thesaurus, aurea et argentea rei sacre supellex, et cetera id genus non pauca. Denique etiam his nostris temporibus Latini Chatholici qui apud infideles uel hereticos delitescere coguntur, tamen a  parando in rem sacram azymo nullatenus deterrentur. Hec de primis illis temporibus magis probabilia et uerisimilia uidentur, nullo quidem certo ac necessario argumento, sed coniecturis tantum fulta, in quibus sistendum putaui, dum certiora suppetant. Exstat quidem locus pro azymo Latinorum in Sermone de Cena Domini apud auctorem libri de cardinalibus Christi operibus, qui liber sub nomine Cypriani uulgatus est. At auctor iste recentior est, scilicet Ernaldus  abbas Boneuallis in agro Carnutensi, sancti Bernardi abbatis Clareuallensis equalis et amicus, totis nongentis annis Cypriano posterior.

Magis explorata sunt que de quarto et subsequentibus seculis occurrunt. At uero certa et perspecta  uidentur ea, que de uniuersali azymorum usu ante seculum nonum apud Latinos recepto superius exposui: qui mos cum ante omnem illius temporis hominum memoriam inualuisse creditus sit; fatendum est eum aut ab ipsis, aut prope ab ipsis Latine Ecclesie primordiis receptum fuisse.

Argumenta uero que pro fermento Latinorum adducuntur, etsi pro summorum uirorum, qui eius sententie auctores sunt, dignitate et grauitate magni apud me sint ponderis, non tamen adeo necessaria mihi uidentur, ut id fateri nos cogant; nec certe ualidiora, quam que a contrarie sententie assertoribus reponi possint. Quapropter de primis illis seculis remanet quidem plurimum obscuritatis, que dubitandi  materiam prebere potest: at fermenti usum apud Latinos asserendi  mihi sufficiens causa non uidetur.




ANNO DOMINI MLXI-II.
ADELMANNUS BRIXIENSIS EPISCOPUS.





NOTITIA HISTORICA IN ADELMANNUM.


 Adelmanne, mal nommé Adelin par d'autres, nous est inconnu et pour sa famille et pour le lieu précis de sa naissance. Un écriuain de ce siècle, qui en 1710 a publié à Leipsick un ouurage intitulé Des illustres Allemands, ueut faire honneur à sa patrie d'auoir donné le iour à notre prélat , mais son opinion se trouue destituée de preuues solides, n'étant appuyée que sur ce que Sigebert le nomme Almanne, au lieu d'Adelmanne , en quoi il est tout naturel de reconnaître une erreur de copiste. D'ailleurs, Adelmanne parlant lui-même des pays teutoniques, c'est-à-dire l'Allemagne, les regardait comme une terre étrangère à son égard .

 La première figure qu'on lui uoit faire dans le monde, est à l'école de Chartres, où il étudia sous le célèbre Fulbert, et où il eut pour condisciples Hildier, Sigon, Bérenger, Lambert, Engelbert, et plusieurs autres sauants . Adelmanne était un de ces élèues chéris, que le uénérable Socrate, c'est le nom qu'il donne à Fulbert son maître, prenait le soir auec lui, dans un petit iardin près d'une chapelle de la uille, pour leur faire des instructions particulières, outre les leçons publiques qu'il leur donnait à d'autres heures. Là il les coniurait auec larmes et les transports d'une sainte ardeur de suiure touiours le grand chemin, en marchant soigneusement sur les traces des Pères, sans iamais s'en écarter.

 Adelmanne était si pénétré du bonheur d'auoir reçu de telles instructions, que longtemps après il n'en parlait qu'auec les plus uifs sentiments de reconnaissance . Ecoutons-le un moment s'en expliquer lui-même.


Carnotene decus urbis memorande pontifex,
Te primum, Pater Fulberte, dum te conor dicere;
Fugit sermo, cor liquescit, recrudescunt lacryme.
Deploranda singillatim multa quidem memini,
Ut pote conuictor senis herens sepe lateri,
Aure bibens oris fontem aureum milliflui.

On a uu ailleurs auec quels éloges il relèue la  doctrine de cet excellent maître et son admirable manière d'enseigner. Tout cela le portait à rendre à Dieu de continuelles actions de grâces, pour lui auoir procuré l'auantage de passer quelque temps auprès d'un tel docteur: auec bien plus de raison, dit-il , que n'en auait Platon de remercier la nature de l'auoir fait naître homme, et non une bête au temps de Socrate.

Mais s'il auait un si tendre attachement pour Fulbert, Fulbert n'en auait pas un moindre pour lui. Adelmanne était déià sous-diacre, lorsqu'il passa à son école. Il paraît que c'était uers les dernières années de l'épiscopat de Durand, éuêque de Liége . Réginard lui ayant succédé en 1024 écriuit à Fulbert  pour lui redemander son sous-diacre, qu'il qualifiait une brebis errante; d'où nous apprenons qu'Adelmanne était diocésain  de Réginard. Fulbert  lui répondit auec sa politesse ordinaire qu'il louait à la uérité sa sollicitude pastorale, mais qu'il le priait en même temps de ne point regarder son frère Adelmanne, qui se nourrissait à Chartres dans de bons pâturages, comme une brebis hors du troupeau; qu'il deuait se tenir tranquille sur son compte, uu que par la grâce de Dieu cette brebis se nourrissait à profit, et qu'elle était industrieuse à éuiter les embûches frauduleuses des loups; qu'il cessât de qualifier fugitif un soldat qui se préparait auec soin à combattre tant au dedans qu'au dehors l'armée entière des erreurs et des  uices; qu'au reste Adelmanne se rendrait incessamment à Liége; mais que lui Fulbert priait Réginard de le lui renuoyer à Chartres auec un démissoire en forme, afin qu'il lui fût un gage de leur union mutuelle.

On uoit ici auec quel zèle, quelle sagacité et quel fruit Adelmanne s'appliquait à l'étude. On y uoit quelles grandes espérances il donnait dès lors, et qu'il s'y prenait au mieux pour les soutenir. On y uoit enfin le désir que Fulbert, qui se connaissait bien en mérite, auait conçu de l'attacher à son Eglise.

 Mais la prouidence en disposa autrement. L'éuêque Réginard usa de son droit et retint près de lui Adelmanne qui, continuant ses études sur le plan qu'il les auait commencées, acquit toutes sortes de belles connaissances: uir in omni uarietate scripturarum doctissimus . Il deuint nonseulement grammairien, c'est-à-dire habile dans les belles-lettres, mais aussi philosophe, surtout un des fameux dialecticiens de son temps et bon théologien. Le peu qui nous reste de ses écrits suffit pour appuyer cet éloge.

L'école de Liége auait alors à sa tête le docte uazon. Celui-ci s'étant retiré auant son épiscopat à la cour de l'empereur Conrad, Adelmanne fut choisi  pour remplir la dignité de scolastique . Cette école, célèbre dès le temps de l'éuêque Notger, acquit une nouuelle réputation sous ces deux sauants modérateurs. Le concours des étudiants y était grand, mais on ne connaît point en détail ceux qu'Adelmanne y forma à la science et aux meurs, qui faisaient l'obiet de ses leçons. Il y a beaucoup d'apparence que Francon, un de ses successeurs, et plusieurs autres de ces sauants qui illustrèrent la uille de Liége sur la fin de ce siècle, furent de ce nombre. On y compte nommément Lambert, depuis abbé de Saint-Laurent, qui a laissé diuers écrits de sa façon , Guillaume, qui fut aussi dans la suite abbé de Saint-Arnoul à Metz et de  Saint-Remi à Reims, et dont il y a quelques écrits, eut aussi le même auantage . Adelmanne, ayant appris sa retraite dans le cloìtre, lui écriuit pour la blamer, non par un défaut d'estime pour son dessein, comme il paraît, mais par l'espérance qu'il aurait été plus utile à l'Eglise s'il fût demeuré dans le clergé. Sa lettre lui attira une réponse qui n'eut pas l'effet de lui inspirer le même dessein, quoique son disciple lui en suggérât bien des motifs .

Après auoir enseigné publiquement a Liége pendant plusieurs années, Adelmanne quitta son école et se retira en Allemagne comme en une espèce d'exil. Il ne nous apprend point pourquoi; mais il est à présumer que ce fut par la même raison qui  porta depuis le scolastique Gozechin, son successeur, à prendre le même parti . Il y auait déià du temps qu'il n'était plus à Liége lorsqu'il apprit que les erreurs de Bérenger de Tours, l'un de ses condisciples à l'école de Chartres, sur le mystère de l'Eucaristie faisaient du bruit en Allemagne comme ailleurs. Adelmanne en fut également frappé de surprise et de douleur, mais la carité lui fit suspendre son iugement. Il forma aussitôt le dessein d'en écrire à Bérenger lui-même, pour sauoir certainement à quoi s'en tenir. Il iugea cependant plus à propos d'entremettre Paulin, primicier de l'Eglise de Metz, leur commun ami, cui était moins éloigné de Tours. Il le  pria donc d'écrire à Bérenger, et de l'instruire ensuite de ce qui en était. Adelmanne attendit inutilement deux ans entiers la réponse de Paulin. Au bout de ce terme, ayant trouué une occasion fauorable, il lui écriuit lui-même l'excellente lettre dont on rendra compte: lettre tendre et lumineuse, aussi polie que forte en raisons, capable par conséquent de faire une impression salutaire sur un ceur moins endurci et un esprit moins préuenu. Mais elle n'eut point d'autre effet que de faire uoir d'une part la tendresse chrétienne, le zèle ardent, le profond sauoir d'Adelmanne, et de découurir de l'autre l'ingratitude, l'insensibilité, le mauuais génie, l'obstination de Bérenger dans ses erreurs.

D'Allemagne notre scolastique passa en Lombardie,  soit qu'il y allât chercher une autre retraite, soit que quelque puissance l'y appelât. L'Eglise de Bresse se trouuant alors uacante, il en fut élu éuêque . C'est ce qui arriua, suiuant l'opinion commune, en 1048. Mais si l'on ueut bien faire attention aux particularités qu'on uient de détailler d'après Adelmanne même, on conuiendra que son épiscopat n'a commencé tout au plus tôt qu'en 1050. Rappelons-les en deux mots, ces particularités. Il y auait deux ans au moins qu'Adelmanne auait ouï les bruits qui couraient partout des erreurs de Bérenger lorsqu'il lui écriuit. Les termes dont il se sert dans sa lettre, en le qualifiant son saint frère, montrent à la uérité qu'elle précéda les conciles de Rome et de uerceil, dans  lesquels les erreurs de Bérenger furent condamnées, ce qui est confirmé par le silence d'Adelmanne sur ces éuénements publics. Mais d'un autre côté les deux ans écoulés depuis que ces mêmes erreurs faisaient du bruit dans le monde ne permettent pas de placer cette lettre plus tôt qu'à la fin de 1049, ou au commencement de l'année suiuante, et il ne faut pas oublier qu'elle fut écrite d'Allemagne. Il est donc constant que ce ne fut au plus tôt qu'en 1050 que son auteur remplit le siége de Bresse en qualité d'éuêque.

Ceux qui étaient plus a portée de nous instruire des éuénements de son épiscopat ne nous en apprennent rien . Mais on est fondé à présumer qu'un éuêque qui auait reçu l'éducation qu'on  a décrite, qui auait brillé dans la dignité de scolastique, et donné des marques si éclatantes de son zéle et de sa carité pour le salut d'un ami, gouuerna auec fruit le diocèse qui lui fut contié. L'on sait en particulier que le pape Nicolas II lui enioignit, conformément aux décrets des conciles, de déposer les prêtres et les diacres concubinaires. Il est aisé de iuger par là et par ce qui a été dit plus haut, du cas qu'on doit faire de l'autorité de Rubeus, qui met la mort d'Adelmanne dès 1046. Elle est marquée dans les catalogues de son Eglise à l'année 1057. Mais c'est une autre faute; et l'on ne peut la placer plus tôt qu'en 1062 ou l'année suiuante. Ughelli en auait la preuue en main dans les  actes manuscrits du pontificat de Nicolas II, qui font foi que notre sauant éuêque uécut au delà de 1061. Il fut enterré dans l'église des saints Faustin et Iouitte, d'où son corps fut transféré en 1612, auec ceux de trois de ses prédécesseurs, dans un lieu plus honorable, comme l'atteste l'inscription suiuante:

   Donec immortalitatem induant
Apsidii, Petri Ramperti et Adelmanni,
   Brixie episcoporum, reliquias
Hic grata Cassinensis congregatio


Reposuit


MDCXII

Sigebert et presque tous les bibliographes qui l'ont suiui n'ont point oublié Adelmanne dans les catalogues de leurs écriuains. Il mérite à iuste titre  d'y trouuer sa place, quoique ce qui nous reste auiourd'hui de ses écrits se réduise à peu de chose, si l'on considère la grosseur du uolume, mais il n'en est pas de même si l'on a attention à ce qu'ils contiennent.

1o La lettre à Bérenger est un des plus beaux morceaux de littérature de ce temps là, à tous égards. On a déià dit à quelle occasion et en quel temps elle fut écrite. Il ne s'agit plus que d'en donner une iuste notice. Mais tout ce qu'on en saurait dire sera touiours au-dessous de ce qu'elle est effectiuement. Il faudrait la lire soi-même pour en connaître tout le prix. On peut dire sans exagérer que la carité l'ayant conçue, la théologie, de concert auec la philosophie, l'a digérée, et l'éloquence  l'a écrite.

On y aperçoit un ingénieux auteur, qui pour mieux conuaincre l'esprit tâche d'abord de gagner le ceur. Afin d'y réussir, Adelmanne rappelle à Bérenger les sentiments de tendresse qu'il auait touiours eus pour lui, et y ioint le souuenir de cette affection paternelle dont le uénérable Fulbert les honorait l'un et l'autre: affection, dit-il, qui, bien loin d'auoir souffert quelque affaiblissement depuis qu'il nous a quittés pour aller au ciel, n'en est deuenue que plus parfaite, et qui nous doit rendre présentes les instructions salutaires qu'il nous donnait, lorsque, nous exhortant à suiure touiours le grand chemin, il nous coniurait de demeurer inuiolablement attachés à la doctrine des Pères.

 Apres ce début, Adelmanne lui parle des bruits fàcheux qui couraient de toutes parts contre lui et lui témoigne qu'il refusait de les croire auant que d'en auoir appris la uérité de lui-même. Que s'ils étaient fondés, il le coniure par la miséricorde de Dieu, et par la mémoire de leur commun maître, laquelle deuait leur être si chère, de s'attacher à l'unité catholique, et de ne point troubler la paix de l'Eglise, pour laquelle tant de milliers de martyrs ont combattu d'une manière si triomphante contre l'idolâtrie et les forces de Satan, et que les saints docteurs ont défendue contre les attaques des hérétiques par des écrits où coulent des fleuues d'une salutaire éloquence, de sorte que s'il s'en élèue de  nouueau quelqu'un, il est aussitôt percé de mille traits. Où sont maintenant, continue Adelmanne, les manichéens, les ariens? Leur mémoire est en exécration. Au contraire celle des Ambroise, des Augustin, des Iérome et autres, qui les ont terrassés, deuient de iour en iour plus glorieuse, et l'on ne parle d'eux qu'auec éloge.

Ici notre auteur préuient une obiection qu'on lui aurait pu faire, sauoir comment il sera arriué que les Pères de l'Eglise, qui étaient hommes, ne se seront pas trompés et n'auront pas trompé les autres, comme il est certain que les plus grands philosophes de la gentilité ont donné dans l'erreur? C'est, répond Adelmanne, qu'étant humbles de ceur et pauures d'esprit, le Père céleste leur a réuélé ce  qu'il auait caché aux sages et aux prudents , et que s'étant attachés à lui qui est la uoie, la uérité et la uie , ils ont été rendus participants de ces diuins caractères.

Il uient ensuite à établir la croyance commune de l'Eglise sur le mystère de l'Eucaristie, et il le fait en habile théologien. Dabord il emploie ce raisonnement si simple, et en même temps si péremptoire: Iésus-Christ auait promis de nous donner un pain qui serait sa propre chair: c'est ce qu'il a exécuté en instituant l'Eucaristie. A ce raisonnement pris de la promesse de Iésus-Christ il aioute celui qui se tire de sa toute-puissance. Celui qui a dit: Que la lumière soit faite, et la lumière fut faite, et faite de rien, dit également du pain: Ceci est  mon corps. Car, continue Adelmanne en le prouuant par plusieurs autorités, c'est Iésus-Christ qui consacre, comme c'est Iésus-Christ qui baptise, quel que soit le ministre qui le fait. Raisonnements qu'il fortifie par une pensée admirable. L'intercession, ditil, de Iésus-Christ à la droite du Père en faueur des fidèles, de laquelle parle saint Paul, ne se fait pas par des paroles, mais par la uertu de l'Eucaristie, où Iésus-Christ s'offrant lui-même, renouuelle le mystère de sa passion.

De là notre auteur passe à l'obiection fauorite des sacramentaires de tous les temps, obiection qui consiste à dire que l'on ne uoit rien du changement qu'on suppose se faire dans l'Eucaristie, puisque les choses paraissent les mêmes qu'elles étaient  auant la consécration. A quoi il répond que si le changement qui se fait dans les sacrements était uisible, et qu'ils parussent au dehors ce qu'ils sont en eux-mêmes, la foi qui est, selon l'Apôtre, une pleine conuiction des choses qu'on ne uoit pas, et qui fait la uie du iuste, serait ici sans obiet et dans l'inaction, ou même réduite à rien. Ce sacrement de uie, continue-t-il en parlant de l'Eucaristie en particulier, est caché auec toute sa force et sa uertu sous des espèces sensibles, comme l'àme l'est dans le corps qu'elle anime. O homme charnel, s'écrie éloquemment Adelmanne, qui ne comprend pas les choses qui sont de Dieu! Dans le bapteme, oû il se fait un urai changement, puisque celui qui  le reçoit deuient ce qu'il n'était pas, les choses ne paraissent-elles pas les mêmes qu'elles étaient auparauant? Celui qui est baptisé ne deuient point blanc de noir qu'il était, ni lettré d'ignorant qu'il était auant sa régénération.

L'auteur entreprend ensuite de montrer que l'esprit humain, quelque pénétrant qu'il soit, ne peut atteindre à la sublimité de nos mystères. Mais ce qui nous reste de son écrit finit par malheur au raisonnement qu'il fait sur ce qui se passe dans le baptême et dont il fait une application au mystère de l'Eucaristie. Il est uisible, par le plan qu'Adelmanne se forme, qu'il poussait fort loin son écrit; et peut-être ce qui nous en reste n'en est-il que la moindre partie. C'est ce que paraissent auoir compris  presque tous les éditeurs, qui ont eu soin de marquer à la fin qu'il semble y manquer plusieurs choses. Il est après tout fort surprenant qu'on n'ait pu le recouurer en entier; uu qu'il subsistait encore tel au temps de Trithème, qui nous le donne pour un ouurage extrêmement prolixe, ualde prolixe , ce qu'on ne saurait dire de la partie qui en est uenue iusqu'a nous. La disette entière des manuscrits de ce même ouurage ferait soupçonner la malignité humaine de les auoir supprimés. Les deux derniers siècles et le nôtre ont produit une intinité d'hommes qui ne s'accommodaient pas de la doctrine d'Adelmanne. Il est aisé d'en iuger par la manière dont Caluin l'a traité, manière indigne d'un chrétien et de tout homme  d'honneur. Ce réformateur prétendu, uoyant ses faux principes renuersés par ceux de notre écriuain, et n'ayant rien de raisonnable à y répondre, emploie contre lui les plus grossières iniures, le traitant d'ignorant, d'homme grossier et de sophiste qui ne parle que pour tromper  ; ressource ordinaire de presque tous ceux qui entreprennent de défendre une cause desespérée.

Bérenger, qui se trouuait précisément dans le même cas, ne tenant aucun compte de l affection d'Adelmanne son ami, qui ne cherchait qu'à le rappeler de ses écarts, ne répondit à son écrit que par un autre plein de présomption et d'arrogance, dans lequel il s'opiniâtrait à soutenir ses erreurs . Nous auons, dans quelques  fragments de cette mauuaise réponse, de quoi iustifier le iugement qu'en porte ici l'historien Sigebert .

Ce qui nous reste de l'écrit d'Adelmanne contre lui a été imprimé auec les traités de Pascase Radbert, de Lanfranc et autres sur la même matière, le tout en un même uolume in-8o, qui parut à Louuain chez Martin Rotaire et Pierre Phalesius, en 1551. Cette édition, que l'on compte pour la première, est due aux soins de Iean Coster. Au bout de dix ans, c'est-à-dire en 1561, Iean Ulimmier,  prieur des Chanoines réguliers de Saint-Martin de Louuain, fit réimprimer l'écrit de notre auteur, réuni aux précédents et à quelques autres. L'édition est en même uolume, mais mieux conditionnée, et se débita encore à Louuain chez Iérome uellaus. uers le même temps Iean Garet, autre chanoine régulier, fit entrer dans son traité sur la présence réelle  presque tout ce que nous auons de celui d'Adelmanne. Du Boullay en a usé de même dans le premier uolume de son Histoire de l'Uniuersité de Paris .

En 1575, Margarin de la Bigne publia de nouueau tout ce qui nous en reste au premier tome de sa Bibliothèque des Pères, p. 487-492. De ce recueil l'écrit  d'Adelmanne est passé dans tous les autres qui portent le même titre . En dernier lieu, M. Galcardi, chanoine de la cathédrale de Bresse, qui a donné, sous les auspices et la direction du sauant cardinal Quirini, une nouuelle édition des ouurages de S. Philastre et de S. Gaudence, y a ioint l'opuscule d'Adelmanne . Cette collection, qui est en un uolume in-folio, est sortie en 1739 des presses de Iean-Marie Aizzardi, imprimeur à Bresse.

2o Sigebert , après auoir donné une notice de cet opuscule de notre prélat, aioute qu'il écriuit à Paul, ou plutôt Paulin, primicier de l'Eglise de Metz, une autre lettre sur le même suiet, afin  qu'il trauaillât à faire reuenir de son erreur Bérenger, leur ami commun. Adelmanne fait lui-même mention de cette lettre, qui n'est point uenue iusqu'a nous, et que personne depuis Sigebert ne témoigne auoir uue. M. Caue , prenant mal le sens de ce bibliographe qu'il cite, a auancé que cette lettre était aussi pour tâcher de faire changer Paulin de sentiment sur l'Eucaristie. On se plaît naturellement à grossir le nombre des gens qui pensent comme nous, souuent sans beaucoup s'embarrasser si c'est aussi réellement que l'amour-propre le fait souhaiter. C'est apparemment par ce motif que cet écriuain anglais a compté Paulin au nombre des sacramentaires. Mais, outre que le texte de Sigebert suppose le contraire, Adelmanne n'en dit rien, se plaignant  seulement de la négligence de ce primicier à l'instraire, comme il l'en auait prié, de la uérité des bruits qui couraient contre Bérenger. L'idée auantageuse qu'on a donnée de l'écrit précédent doit faire regretter la perte de celui-ci.

Trithème  parle en général d'autres lettres d'Adelmanne, comme faisant un recueil entier. Mais ne les caractérisant pas autrement et n'en copiant pas les premiers mots, ainsi qu'il en use à l'égard des écrits qu'il connaissait par lui-même, on peut douter que ce recueil ait existé. Il  n'en est pas moins urai cependant qu'Adelmanne pouuait auoir écrit grand nombre de lettres, même intéressantes, mais il n'est pas certain qu'on ait iamais été soigneux de les recueillir pour en faire un uolume. On a dit ailleurs un mot de celle qu'il écriuit à Guillaume, l'un de ses disciples, et depuis abbé de Saint-Arnoul de Metz et de Saint-Remi de Reims.

3o Il y a d'Adelmanne des rhythmes alphabétiques , c'est-à-dire une prose cadencée et rimée, dont chaque strophe composée de trois uers commence par une lettre de l'alphabet, depuis l'A iusqu'au Z inclusiuement; l'auteur les composa lorsqu'il faisait les fonctions de scolastique à Liége, comme il paraît par la fin. Il s'y est proposé  deux obiets principaux: d'abord il y fait un portrait très-auantageux du uénérable Fulbert, son maître, dont il relèue auec de uiues couleurs la doctrine et la manière d'enseigner; ensuite il y donne à la postérité une notice des plus grands hommes de lettres qui s'étaient formés de son temps à l'école de Chartres et à celle de Liége. Quoique la pièce se ressente des défauts de son siècle, elle est néanmoins ingénieuse et a encore d'autres beautés. On a peine à comprendre comment l'auteur a pu dire tant de choses en si peu de mots.

Dom Mabillon l'ayant déterrée dans un manuscrit de Gemblou, est le premier qui l'a rendue publique. Il l'a accompagnée de quelques remarques de sa façon, qui en éclaircissent diuers endroits. Mais Sigon,  dont il y est parlé, n'est point le célèbre abbé de Saint-Florent de Saumur de même nom, comme le prétend le sauant éditeur. C'est un autre Sigon, qui prit soin des funérailles de l'éuêque S. Fulbert, et qui fut successiuement scolastique et chantre de l'Eglise de Chartres, fort différent de l'abbé Sigon.

Au bout de quarante ans, ou enuiron, dom Martène et dom Durand, étant tombés sur le même manuscrit de Gemblou, dans lequel ces rhythmes sont mêlés auec diuers fragments sans ordre, qui concernent le concile tenu à Rome en 1078, sous Grégoire uII, fragments tirés pour la plupart des  écrits de Bérenger, ils les ont publiés de nouueau auec ces mêmes fragments . Dans cette édition se lit à la tête des rhythmes, conformément au manuscrit, un petit auertissement de l'auteur à Bérenger. Adelmanne lui dit que cette pièce, qu'il auait faite depuis quelques années, lorsqu'il était encore à Liége, sur la mort de plusieurs de ses amis, connus pour la plupart de Bérenger, lui étant tombée sous la main, il auait cru deuoir la lui enuoyer. Il est uisible par là qu'Adelmanne l'auait iointe à sa belle lettre au même Bérenger; et la place qu'occupent ces rhythmes dans la seconde édition dont il s'agit, montre que celuici les auait mêlés auec ses papiers. C'est ce qui paraît encore par l'impertinente réponse qu'il y fit, et  qui découure tout à la fois son mauuais goût et son humeur bizarre. Cette réponse se lit au bas des rhythmes en ces termes: Respondit Berengerius: Nascitur ridiculus mus.

Enfin M. l'abbé Galeardi a publié de nouueau ces mêmes rhythmes  à la suite de l'opuscule du même auteur, dont on a rendu compte. Cette dernière édition est faite sur celle de dom Mabillon, et l'on n'en a point séparé ses notes.

4o Trithème, qui ne parle point de ces rhythmes, aioute en général à ce qu'il dit de leur auteur qu'Adelmanne auait composé, tant en prose qu'en uers, plusieurs autres écrits, outre sa lettre à Bérenger. Mais ou ils sont encore cachés dans les bibliothèques ou perdus sans ressource. Il semble  qu'ils ne l'étaient pas encore tous au temps du même Trithème, qui donne à entendre  qu'il auait lu un de ces écrits, dans lequel Adelmanne donnait de grands éloges à Lambert, l'un de ses disciples, moine de Saint-Laurent de Liége, dont il fut ensuite abbé. Il est à la uérité parlé d'un Lambert dans les rhythmes alphabétiques, mais celui-ci était un professeur qui auait enseigné à Paris, et qui n'était plus au monde lorsqu'Adelmanne le louait; au lieu que Lambert de Saint-Laurent lui suruécut. Ainsi l'écrit désigné par Trithème est différent des rhythmes.





ADELMANNI EX SCHOLASTICO LEODIENSI EPISCOPI BRIXIENSIS DE EUCHARISTIAE SACRAMENTO AD BERENGARIUM EPISTOLA.


 Dilecto in Christo fratri scholastico BERENGARIO ADELMANNUS salutem in Domino.

Collactaneum te meum uocaui propter dulcissimum illud contubernium quod cum te adolescentulo, ipse ego maiusculus, in academia Carnotensi sub nostro illo uenerabili Socrate  iucundissime duxi; cuius de conuictu gloriari nobis dignius licet quam gloriabatur Plato, gratias agens nature eo quod in diet us Socratis sui hominem se non pecudem peperisset. Nos enim sanctiorem uitam salubrioremque doctrinam catholici et christianissimi hominis experti sumus, et nunc eius apud Deum precibus adiuuari sperare debemus. Neque enim putandus est memoriam, in qua nos tanquam in sinu materno semper ferebat, amisisse, aut uero  caritas Christi, qua sicut filios amplectebatur, in eo exstincta est. Sed absque dubio memor nostri, diligens plenius quam cum in corpore mortis huius peregrinaretur, inuitat ad se uotis et tacitis precibus, obtestans per secreta illa et uespertina colloquia que nobiscum in hortulo iuxta capellam de ciuitate illa quam Deo uolente senator nunc possidet, sepius habebat, et obsecrans per lacrymas, quas interdum in medio sermone prorumpens, exundante sancti ardoris impetu, emanabat, ut illuc omni studio properemus, uiam regiam directim gradientes, sanctorum Patrum uestigiis obseruantissime inherentes, ut nullum prorsus in diuerticulum, nullam in nouam et fallacem semitam desiliamus, ne forte in laqueos et scandala incidamus;  quia sicut ait Psalmista: »Iuxta iter scandalum posuerunt mihi .« Nam quod est iuxta iter, hoc est extra iter. De uia autem quid dicit? »Pax multa diligentibus legem tuam, et non est illis scandalum .« Et quid est lex Domini, nisi uia Domini? Sicut in alio psalmo cantatur: »uiam mandatorum tuorum cucurri, cum dilatasti cor meum .« Ergo in uia, pax; extra uiam, scandalum. Hoc scandalum incurrunt qui, per hereses et schismata deuiantes, pacem catholicam impiis contentionibus rescindunt.  Quos nichilominus in psal. XIII ita adnotatos aduertimus: »Contritio et infelicitas in uiis eorum, et uiam pacis non coguouerunt.« Ecce scandalum uel potius scandala; nempe contritio et infelicitas eterna; que occurrunt in semitis hereticorum uiam pacis catholice nosse recusantium. Auertat Dominus a te, sancte frater, semitas tales, et conuertat pedes tuos in testimonia sua; et mendaces ostendat qui famam tuam tam feda labe maculare nituntur, spargentes usquequaque, ut non solum Latinas, uerum etiam Teutonicas aures, inter quas diu peregrinor, repleuerint, quasi te ab unitate sancte matris Ecclesie diuulseris, et de corpore et sanguine Domini, quod quotidie in uniuersa terra super sanctum altare immolatur, aliter quam fides catholica  teneat, sentire uidearis: hoc est, ut illorum de te dictis utar, non esse uerum corpus Christi neque uerum sanguinem, sed figuram quamdam et similitudinem!

Hec ante hoc biennium cum audissem, fraternitatem tuam per epistolam conuenire, idque ex teipso certius sciscitandum esse decreui. Sciens porro familiarem tuum dominum Paulinum, Metensem primicerium, tibi propiorem tibique aliquanto uiciniorem esse, et mea petitione et sua pollicitatione delegaui sibi huius negotii exsecutionem. At ille  negligens siue alterutrum siue utrumque nostrum, usque adhuc reliquit me suspensum. Sed diuina gratia nos nunquam negligens inopinato mihi obtulit  melius quam optabam. Optabam autem inuenire hominem peregrinandi usu exercitatum, regionis et lingue Francorum non ignarum; et ecce stetit mihi e latere frater iste G., ex tuo nomine me sautans. Obstupui pre gaudio, et tamen non potui tam repentino euentui fidem integram habere, quia frater item nullum abs te signum litteratorium  afferebat: quod tamen ipsum multis de causis facile persuasibilibus excusabat. Siue ergo uere, siue aliter hoc agebat, ego eum a Domino  preparatum mihi esse non diffidens, nolui diutius dissimulare quin ipse mente ac spiritu meo  per tanta terrarum spatia transuolarem, obsecrans per misericordiam Dei, per suauissimam memoriam Fulberti, ut pacem catholicam diligas, neque conturbes rempublicam Christiane ciuitatis bene compositam a maioribus nostris: pro qua tot millia martyrum contra idololatriam et regnum diaboli fortiter certantes triumphauerunt, subindeque sancti doctores bella ciuilia ab hereticis commota salutaris eloquentie fluminibus restinxerunt, itaque eam circumquaque munierunt, ut iam nouus hostis nullus oboriri queat qui, aduersus eam aliquid nitens, non continuo mille iaculis desuper ruentibus obruatur. Ideo confusi  sunt omnes et defecerunt. Ubi enim sunt Manichei, ubi Ariani? Quonam tota illa factio perditissimorum ciuium euasit? Computruit etiam memoria eorum. At uero Ambrosius, Augustinus, Hieronymus, et alii plures bestiarum talium oppressores, cum laudibus uiuunt, quotidieque splendidius efflorescunt. Bonum est, frater, nobis paruulis sub istorum ducum titulis delitescere, quorum tam ualida tamque probabilis est apud ecclesiasticas aures auctoritas sanctorum uirtutum fulgore celestis sapientie luce prepollens, ut extreme iam sit dementie, uel de ratione fidei uel de ordine recte uiuendi, eis in aliquo refragari. Quare? Nonne homines erant, et falli ab aliis atque ipsi fallere alios poterant? Ita enim dicit Scriptura uerax, quia »omnis  homo mendax .« Unde ergo eo culminis peruenerunt, ut iam ratum habendum sit quidquid de diuinis mysteriis senserunt memorieque mandauerunt? Nam et gentiles magni quidam et nobiles philosophi multa falsa, que iure contemnimus, non solum de creatore Deo, sed de hoc mundo et his que in eo sunt, sensisse inueniuntur. Quid enim absurdius affirmari potest quam celum astraque omnia stare, terram uero rapida uertigine in medio circumferri; falli uero eos qui putent celestia moueri, quemadmodum falluntur nauigantes quibus turres atque arbores cum ipsis littoribus uidentur recedere? solem preterea non calere, niuem nigram esse, audire quis ferat?

Sunt apud illos plura eque monstruosa, que prosequi  longum est et nugatorium? De quibus Doctor noster: »Dicentes, inquit, se esse sapientes, stulti facti sunt .« Non hos elegit Dominus, qui superbie inflati spiritu »euanuerunt in cogitationibus suis.« At nostri illi Patres humiles corde ac pauperes spiritu, pro quibus Saluator Patrem glorificat hoc modo: »Confiteor tibi, Pater, Domine celi et terre, qui abscondisti hec a sapientibus et prudentibus, et reuelasti ea paruulis ,« ideo ueraces sunt, quia participauerunt et coheserunt illi qui ait: »Ego sum uia, ueritas et uita .« De quo etiam intus didicerunt, quod de sacramento hoc, de quo agimus, foris docuerunt. Audierunt enim eum de seipso in Euangelio predicantem:  »Ego sum panis uiuus qui de celo descendi. Si quis manducauerit de hoc pane, uiuet in eternum: et panis quem ego dabo, caro mea est, pro mundi uita .« Dabo, inquit, non ait dedi. Quando ergo cepit dare? Quando, pridie quam pateretur accepit panem, et eleuatis oculis in celum, gratias agens benedixit, fregit, dedit discipulis suis, dicens: Accipite et comedite, hoc est corpus meum. Similiter et calicem, postquam cenauit, dicens: Accipite et bibite ex eo omnes. Hic est calix sanguinis mei, qui pro uobis et pro multis effundetur in remissionem peccatorum .« Quis hoc ita esse non credit, nisi qui aut Christo non credit, aut ipsum hoc dixisse non credit? Sed de incredulis nichil ad nos. Dixisse autem Christum, testes  non duo tantum aut tres, in quibus »stat omne uerbum,« sed quatuor probatissimi certissimique existunt: duo scilicet ex circumcisione, et duo ex preputio, ut uterque populus suis ac legitimis auctoritatibus, siue ad salutem siue ad iudicium uteretur. Dixit utique, dixit ille qui dixit et facta sunt. Qui enim dixit in principio: »Fiat lux, et facta est lux de nichilo ,« non potuit dicendo de pane, »Hoc est corpus meum,« ita fieri efficere? Et qui tacita uirtute aquam uertit in uinum, non efficacius poterat  sonante uocaliter eadem uirtute, uinum ipsum in sanguinem suum transferre? Quod si quis apud se dicat potuisse hoc facere unum illum hominem, qui etiam Deus erat; ceteris uero  qui hoc non sint, impossibile esse: nos quoque cum eo sentimus, sic tamen ut per ministerium humanum Christum ipsum operari fateamur. Dixerat enim cum adhuc esset cum hominibus mortalis: »Sine me nichil potestis facere .« Et immortalis effectus, cum celos ascensurus corporaliter esset: »Ecce ego, inquit, uobiscum sum omnibus diebus usque ad consummationem seculi .« Quia enim ex duabus naturis diuersis  compersonatus, per circumscriptam de loco ad locum transmigrabat; per incircumscriptam uero, qua illocaliter ubique est totus, cum eis remanebat: nec tamen Filium Dei a Filio hominis separabat. Denique et priusquam Filius hominis actu ascenderet in celum, cum Filio  Dei ibi erat, ipso attestante, ubi ait: »Et nemo ascendit in celum, nisi qui descendit de celo, Filius hominis qui est in celo .« Si ergo ibi erat per unitatem persone, quo nondum ascenderat per proprietatem nature, propter eamdem unitatem, celum ascendens, cum hominibus in terra remanebat. Quis enim alius dicebat: »Saule, Saule, quid me persequeris?«  Neque putandus est ei angelus pro Christo apparuisse, cum ipse Saulus effectus Paulus postea dicat: »Nouissime omnium tanquam abortiuo, uisus est et mihi .« Et alio loco: »Nonne Dominum Iesum Christum uidi?  Aut uero Saulus adhuc infidelis raptus est in celum, ut illic ei Christus loqueretur; aut ipse  Christus descendit e celo, quod semel tantum fieri oportet in uoce archangeli et in tuba Dei, »quando omnes qui in monumentis sunt audientes uocem Filii Dei ,« procedent? Ipse igitur cum hominibus manens semper, et homines baptizat per homines, et consecrat quidquid per homines consecratur. Utrumque enim in Euangelio habemus, et quod iehsu baptizaret, et quod ipse non baptizaret, sed discipuli eius. Baptizat nimirum, quia quando corpus sub quibusdam uerbis solemnibus in aqua mersatur, ipse animam mortuam, peccata remittendo, uiuificat, sicut in Euangelio loquitur: »uenit hora et nunc est, quando mortui audient uocem Filii Dei, et qui audierint, uiuent ;« quod non nisi de resurrectione animarum accipi potest Baptizat et homo,  per cuius manus et linguam opus illud administratur; sed maxime et principaliter ille baptizat, qui uim et efficientiam totam prestat. Propter quod dictum est Ioanni Baptiste: »Super quem uideris Spiritum descendentem et manentem super eum, hic est qui baptizat .« Alioquin baptismus unus non esset; sed prout meritum se haberet baptizantis, alius dignior, alius indignior fieret; et quem homo sanctior baptizaret, ille melius baptizatus esset. Sed absit! quia quicunque baptizat in nomine Patris et Filii et Spiritus sancti, dignus an indignus, sanctus aut peccator, catholicus aut hereticus, nichil interest; quoniam ministerium illorum tantummodo est, nec ab eis, sed per eos  baptizatur. Christus igitur per manum  et os sacerdotis baptizat, Christus per manum et os sacerdotis corpus et sanguinem suum creat  . »An experimentum queritis eius qui in me loquitur Christus? « Dicebat quidem hoc Apostolus non arroganter se efferendo, sed ueraciter docendo, Christum in ministris suis et loqui quod ipsi loqui audiuntur, et operari que ipsi facere uidentur; propter quod sacerdos est in eternum, quia ipse est qui baptizat et qui immolat. Nam quod semel fecit passibiliter per semetipsum, id quotidie agit impassibiliter per eos quibus dedit potestatem filios Dei fieri. Nec aliter melius posse intelligi puto quod Apostolus de illo ait: »Qui est ad dexteram Patris, qui etiam interpellat pro nobis ,«  quam ut interpellatio ista fiat non uerba proferendo, sed obedientiam atque humanitatem suam per commemorationem passionis Deo Patri commendando. Hoc quoque in eiusdem sacramenti institutione, cum iam sub articulo ipsius passionis agonizaret, et ad dolores carnis mox futuros prescio spiritu pauitaret, hoc, inquam, certissimum pignus sui, dilectis discipulis relinquens: »Hoc facite, inquit, in meam commemorationem ;« commemorationem, inquam, caritatis erga uos, pro quibus animam meam pono, et obedientie apud Patrem, quia »sicut mandatum dedit mihi Pater, sic facio .« Quod si quos mouet cur hoc sacramentum non uisibiliter transmutetur in speciem carnis et sanguinis, attendant quod Apostolus ait: »Per fidem ambulamus, et non per speciem. Est autem fides  sperandarum substantia rerum, argumentum non apparentium .« Si enim id quod intus sunt, foris sacramenta ostenderent; fides, ex qua »iustus uiuit,« non solum otiosa, uerum nulla omnino esset. »Quod enim uidet quis, qui sperat? « Ut ergo fides exerceatur credendo quod non apparet, uitale sacramentum sub specie corporea uiriliter latet, uti anima in corpore. Denique et baptismi aqua quelibet oculis intuentium uidetur, et homo baptizatus, quid aliud quam quod antea erat, apparet! Non enim ex nigro albus, aut  ex illiterato grammaticus, per lauacrum regenerationis efficitur. »O animalis homo«, qui non percipit ea que Dei sunt! O caro carnalibus phantasiis magis quam uino ebria! quousque ab his tam infeliciter ludificaberis? Non enim similis est hic error denegationi salutis animarum, aut illusionibus somniorum, aut de aquis et speculis resultantium imaginationum, quia ibi sine periculo fallitur, hic cum detrimento irrecuperabili, nisi resipiscatur, erratur. Expergiscere ergo et clama: »Infelix ego homo! quis me liberabit de corpore mortis huius? « Et respondebit tibi apostolica consolatio: »Gratia Dei per Iesum Christum Dominum nostrum .« Quod et si credimus uerum esse non liberari  hominem non solum a molestia spiritualis pugne , sed nec a miseria errorum, nisi gratia Dei per Iesum Christum Dominum nostrum, melius tamen id intelligimus si humane nature concretionem et uim, que nimirum in sensu corporis et animi intellectu tota constat, diligenter inspiciamus, et quid per utrumque, quidue per alterutrum ualeat, breuiter perstringamus. Sunt namque muita que solo sensu corporis agimus, sicut audire et uidere; pleraque, sicut legere et scribere, que communiter sensus cum intellectu administrat; plurima uero, ad que sensui nullus prorsus accessus esse potest, sicut ad rationem numerorum, ad proportiones sonorum, et omnino ad notiones rerum incorporearum, que omnia  quilibet intellectus, sed purus atque etiam usu limatus percipere meretur. Nec me fugit illa prima, que duas istas potentias precedit, sed ad nostrum institutum nichil uisa est attinere, et curandum est ne longiore quam oportet utamur digressione. Conamur enim, adiuuante diuina gratia, ostendere quod nulla humana facultas, que plane et ipsa est diuina largitas, nequaquam tamen sufficiens sit  ad comprehendendam altitudinem sacramentorum quibus initiamur et perficimur ad eternam salutem que est in Christo Iesu Domino nostro. Proponamus itaque baptismum ipsum, et  quid ibi sensus, quid ratio deprehendat, uideamus. Liquorem esse aliquem, interrogatus tactus pronuntiat; uisus, si forte in uase est, quisnam liquor sit addubitat; sed gustus, tanquam tertius testis adhibitus, aquam esse incunctanter explorat. Ulterius, nisi fallor, hac in re officium suum sensus non pollicetur. At ratio longe lateque penetrat interius, naturamque insensibilem perspicaciter intuetur, hoc est, mobilem atque obtusam esse, humidam substantialiter, frigidam naturaliter, in erem siue in terram conuerti eam possibile esse: et si quid adhuc aliud, quod nouimus aut ignoramus, de natura aquarum indagari potest. Quomodo autem per aquam et spiritum anima regeneretur, peccatorumque remissio  tribuatur: sicut sensus carnis paulo ante docebatur non posse ad rationis excellentiam ascendere, ita profecto et minus forsitan ualet ratio ad hoc in scrutabile arcanum aspirare; et tamen firmiter tenemus, uerissime confitemur, animam incorpoream per aquam corpoream renasci, atque in eum statum quo fuerat Adam nondum preuaricans, reparari  . Deum quoque ipsum, cuius enigma omnem superat intellectum, non solum nouimus esse quod infideles fateantur, uerum etiam unum eumdemque trium personarum incircumscriptum, ubique illocaliter totum; neque tamen sensu aut ratione habemus hoc comprehensum.


uidentur multa deesse.





ADELMANNI EX SCHOLASTICO LEODIENSI EPISCOPI BRIXIENSIS Rythmi alphabetici. DE uIRIS ILLUSTRIBUS SUI TEMPORIS.





    Armonice facultatis aspirante gratia,
Refero uiros illustres, litterarum lumina,
Quos recenti recordatur mens dolore saucia.

   Bestiali feritate mors acerba seuiens
In scholares efferata tanquam leo rugiens,
Passim dedit strages dire plusquam er pestilens.

   Carnotene decus urbis memorande pontifex,
Te primum, Pater Fulberte, dum te conor dicere,
Fugit sermo, cor liquescit, recrudescunt lacryme.

   Deploranda singillatim multa quidem memini,
Utpote conuictor senis herens sepe lateri,
Aure bibens oris fontem aureum melliflui.

   Eheu! quanta dignitate moralis industrie,
Quanta rerum grauitate, uerborum dulcedine,
Explicabat altioris arcana scientie!

    Floruere te fouente Galliarum studia,
Tu diuina, tu humana excolebas dogmata,
Nunquam passus obscurari uirtutem desidia.

   Gurges altus ut minores soluitur in alueos,
Utque magnus ex se multos fundit ignis radios
Sic insignes propagasti per diuersa plurimos.

   Hildierum, quem Pupillam nuncupare soliti,
Quod pusillus esset, imo perspicacis animi.
Ceterorum princeps atque communiceps presuli.

   Is magistrum referebat uultu, uoce, moribus:
Hippocratis artem iungens Socratis sermonibus,
 Nec minus Pythagoreis indulgebat fidibus.

   Charitate Sigo noster plenus atque gratia,
Multa prebens ore, manu aduenis solatia,
Singularis organali regnabat in musica.

   Lambertus Parisiacum, Engelbertus Genabum,
Occupabant lectionum otio uenalium,
Questum de pube Francorum captantes non modicum.

   Martini quoque conciuem, sed non eque sobrium,
Dignum duco memoratu Rainaldum Turonicum,
Promptum lingua, stylo largum, ualentem grammaticum.

   Nec tua, Girarde-Gilberte, fraudabo nenia.
Ligerim flauum reuisens ab Iordane et Solyma,
Occidisti propter Mosam sub uirduni menia.

    O et te dira peremit emulorum factio,
Postquam missus es Europeam perflagranti studio,
Scholas multas expilasti, Waltere Burgundio.

   Proh! si nunquam reuertisses ad fines Allobrogum,
Quanta nunc auctoritate decorares Latium!
Docens quidquid reuexisti ab hortis Hesperidum.

   Quis te tandem, sacer heros  , satis sepe fleuerit?
Cuius hos et multos plures officina protulit,
Quorum quisque pre se tulit, quod te usus fuerit.

   Raginbaldus Aggrippinas, uir potens ingenio,
 Barbaras aures Latino temperans eloquio,
Notus arces ad Romanas ab usque oceano.

   Situs est in urbe nostra longus hospes Legia,
Legia magnarum quondam artium nutricula
Sub Wathone, subque ipso, cuius sunt hec rhythmica.

   Tres mihi, Camena, ciues memora de pluribus,
Illum, procul quem exstinctum Transalpinis febribus,
Lugent artes, lugent urbes cum suis primatibus.

   uix amissum quereremur, Odulfo superstite,
Alestanum, quantus erat ueteris [f. uter is] scientie,
 Sicut hi quos erudiuit, satis pollent hodie.

   Xerapelinos ornatus cum paucis iugeribus
Presul durus denegarat; at tu Mettim profugus,
Multas illic opes nactus, Warine, es et conditus

   Ypogeis, et antique parentis in gremio
Dormientes, excitandi mane mundi ultimo,
Pace eterna perfruantur te, Christe, propitio.

   Zelo grandi cor accensus pro charorum funere
Adelmannus hec deflebat in Nemeti littore,
Suos ipse idem illic obseruans quotidie.





ADNOTATIO.


Hos rhythmos ex ms. codice Gemblacensi rogatu meo descripsit religiosus uir Michel Delmerius, eiusdem monasterii bibliothecarius, qui operam mihi suam in multis aliis liberaliter impendit. Quis fuerit Adelmannus istorum uersuum auctor, nemo eruditus ignorat. Nempe ille ipse est Berengarii condiscipulus sub Fulberto Carnotensi episcopo, grammaticus, et ex clerico Leodiensi Brixiensis episcopus, teste Sigeberto in lib. De scriptoribus ecclesiasticis, cap. 153, ubi uocatur ALMANNUS, qui duas epistolas De ueritate corporis Christi Domini in Eucaristia, unam ad Berengarium, alteram ad Paulum primicerium Metensem, scripsit. In exemplari Gemblacensi, istis rhythmis premittuntur hec uerba: »Mitto etiam tibi rhythmicos uersiculos iuxta ordinem alphabeti digestos, quos ante annos aliquot, cum adhuc Leodii essem, me ad amicos quosdam meos, quorum plures ipse noueras, lamentaliter recensente compositos reperi nuper et edidi.« Que uerba sunt Adelmanni hos uersus mittentis ad Berengarium, de quo in fine rhythmorum hec leguntur: RESPONDIT BERINGARIUS: Nascitur ridiculus mus. Qui Berengarius Aldelmanum ironice AULUM-MANNUM uocare solitus erat, ut ibidem subditur. Multa in hos uersus notanda forent, sed tantum ea obseruo que mihi obuia sunt.

Ad litteram K laudatur Sigo, abbas scilicet monasterii Sancti Florentii Salmuriensis ad Ligerim, uir suo tempore clarissimus; cuius equalis fuit Rainaldus, Turonice Sancti Martini ecclesie archiclauus seu custos, de quo hic mentio fit ad litteram M.

Stropha incipiens a littera N, mendosa apparet in primo uersu: Nec tua, Girarde-Gilberte, fraudabo nenia, uideturque legendum, Nec tua, Girarde glaber, te fraudabo nenia.

Ad litteram S agitur de Wathone, sub quo Legia magnarum artium nutricula floruisse dicitur, subque ipso, cuius sunt hec rhythmica. Ex quibus discimus Adelmannum fuisse scholasticum seu prefectum scholis in urbe Leodiensi, scilicet post Watonem, qui Wazo dicitur ab Anselmo canonico Leodiensi, cuius hec uerba in lib. De episcopis Leodiensibus, cap. 84: »Hic  primum sub Notgero presule capellanus existens, postea ab eodem scholarum donatur magistro.« Chronicon Leodiense apud Labbeum in Bibliothece noue tomo I hec habet: Anno 1041 obiit Hithardus, succedit Walto; cuius obitus reponitur anno 1048. Ubi uides Watonem non alium esse a Wasone, uti legitur apud Anselmum, qui pro Hithardo Nithardum scribit. Ergo, ut superius prefatus sum, Adelmannus scholis Leodicensibus prefectus est, quod nemo hactenus, ni fallor, obseruauit.

Sub littera X agitur de Warino, qui uidetur fuisse clericus Leodiensis, tum monachus in cenobio Gorziensi, demumque abbas in Metensi asceterio Sancti Arnulfi, ut patet ex ipsius Warini epistola. Presul ille durus, qui Warino xerapelinos ornatus cum paucis iugeribus reposcenti denegasse hic memoratur, Durandus est Leodiensis episcopus, cuius nomen inter lineam ascriptum est in codice ms. Ergo hic Warinus a Durando Leodicensi episcopo pauca iugera sibi dari petierat cum aliqua in Leodicensi Ecclesia dignitate, aut qua alia, cuius insigne erat uestis xerampelina. Que cum durus antistes Warino negauisset, ille iratus clam Metensem in urbem fugit, ubi cum abbatia S. Arnulfi multas opes nanctus est. Xerampelinos ornatus Gemblacensis codex ita interpretatur: »Xerapeline uestes dicuntur ueteres et presicce, pampineum habentes colorem; et ponuntur hoc loco pro quibuscunque antiquis uestibus.« Que interpretatio docet nos hoc loco legendum xerampelinos ornatus. Que uox Greca ex duabus composita est. scilicet , que aridum siccumue, et , que uineam significat. Itaque xerampelini ornatus dicuntur uestes pampini sicci, colorem qui color sicce rose dicitur imitantes, ut uiri docti in Iuuenalem obseruarunt.




ANNO DOMINI MLXI.
NICOLAUS II PAPA.





NOTITIA HISTORICA.


 Benedicto antipapa sedem Romanam occupante, Hildebrandus ex Germania rediens, Senas Tuscorum accedens, quod Rome tuto pontificalia comitia haberi nequirent, libertate ecclesiastica a Benedicti satellitibus oppressa, omnes ad se per litteras carcinales et nobiles Romanos secum sentientes conuocauit, quorum suffragiis Gerardus Allobrox cognomento, Burgundio episcopus Florentinus, ob uirtutem et animi prestantiam, Benedicto adulterino reiecto, anno Domini 1058 pontifex maximus renuntiatus, Nicolai II nomen accepit. Post electionem uero, cum Hildebrando, cardinalibus, clero ac nobilibus Romanis, et armata manu Romam uersus iter capiens, Sutrii substitit; ibi Tuscie, Longobardie et Campanie episcopis congregatis, astantibus principibus aule imperialis aliisque primatibus Italie proceribus, synodum celebrauit, in qua, abdicato apostata Benedicto, et perpetuo exsilio uelitras relegato, ipse denuo in apostolica sede confirmatus, Romam postea cum Gothefridi ducis copiis sub finem  Decembris profectus, Benedictum cum omni eius factione pontificatu et Urbe expulit; a Romanis, clero et populo honorificentissime susceptus apud basilicam S. Petri ac episcopis cardinalibus die Dominico ad III Nonas Ian., ineunte anno Domini 1059, apostolicam sedem, imperatore Henrico Iu Augusto, annos II, menses uI et diem I tenuit. Benedictum autem et eius studiosos anathemate notauit. Qui haud longe post IX Kal. Febr., quorumdam cardinalium interuentu, eumdem ad se pontificalibus uestibus exutum accedentem, et preteritorum ueniam suppliciter petentem absoluit, atque apud ecclesiam S. Marie Maioris, sacerdotio priuatum manere iussit; ubi paulo post, u Idus Aprilis, animi dolore confectus, ibidem moritur et sepelitur. Ceterum Gothefrido duce, cuius armis Urbem, pulso Benedicto, Nicolaus in potestatem suam redegerat, in Tusciam abeunte, cum ob Benedicti defectionem, a Romanis proceribus, in quorum potestate Urbs erat, uexaretur,  in Picenum profectus est, et Auxini cum abbate Casinate Desiderio tandiu mansit, quoad Rome res ab Hildebrando componerentur. Quam ad urbem paschalibus festis pontifex reuersus, pro bene curati negotii premio, Roma e sedis archidiaconum in locum Mantii creauit. Cuius suasu post Pascha Laterani generale concilium conuocauit, in quo inter cetera legem tulit que distinctione XXII apud Gratianum legitur, Ecclesie Romane saluberrimam, cuius eiusmodi summa est: »Si quis pecunia, uel gratia humana, aut populi militariue tumultu, sine concordi et canonica cardinalium et cleri electione fuerit in Petri sede collocatus, is non apostolicus, sed apostaticus uocetur, liceatque cardinalibus, clericis et religiosis, illum ut predonem anathematizare, et quouis humano auxilio a sede apostolica expellere, et quouis in loco, si in urbe fieri non potuerit, catholicos huiusce rei causa congregare.« Hec Gratianus. Hoc ideo decreuit ut schismatibus que in posterum  oriri possent obuiam iret, occasione a Benedicti seditione accepta. In eadem synodo Berengarius Turonensis, decanus Sancti Mauricii, Andegauensis, heresiarcha, secundo damnatus est, et ab errore reuocatus, cuius palinodiam, que in Decretis dist. II De consecratione exstat, incipitque: Ego Berengarius, Humbertus cardinalis Silue Candide edidit. Qua Berengarius publice confessus est in Eucaristie sacramento uerum esse corpus et sanguinem Christi, non tanquam in signo seu figura, ut antea docuerat. Contra quem errorem instante et urgente Nicolao papa, Albericus monachus Casinas, et ex abbate Condoniense Cantuariensis archiepiscopus, diaconus cardinalis, uir doctissimus uoce et scripto; et Lanfrancus, homo hac etate eruditissimus, eleganti libro edito disputarunt. Magnum postea doctissimorum hominum agmen hanc pestiferam heresim confutauit. Quorum precipui Adelmarius grammaticus, ex clerico Leodiensi episcopus Brixianus, Fulberti  Carnotensis presulis aliquando auditor, et eiusdem heresiarche condiscipulus, Guitmundus, ex monacho cenobii de Cruce S. Leufredi Auersanus episcopus; Hildebertus, episcopus Cenomanensis primum, deinde Turonensis archiepiscopus, et Algerus Germanus, ex scholastico monachus Corbeiensis in Saxonia, fuere. Hanc sententiam nostro seculo denuo excitauit infelix Zuinglius, qui meritas nunc sceleris penas luit.

Nicolaus II, pertesus bellum quod Normandi perpetuo cum Ecclesia gerebant, et a Romanis proceribus uexatus, tum primum pacem certis conditionibus et mutuis auxiliis cum Normandis facere constituit, et eam ultro per legatos tentauit, ut ipsorum opibus et presidio adiutus, nobiles Romanos sibi aduersantes compesceret, et Ecclesie oppida ab iis occupata recuperaret. Robertus Guiscardus, qui tunc utramque Siciliam obtinebat, pontificis uoluntate cognita, quo imperium suum principum federibus  et legitimis titulis stabiliret, et perpetuum ad id tempus Romanorum pontificum contra gentem suam odium exstingueret, eo in Apuliam accito, pacis conditiones cupide amplexatus est, que eiusmodi fuere: ut Normandi anathemate soluerentur, ipsorum princeps Robertus Guiscardus beneficiario iure cuncta que in Italia possidebat, a Romana Ecclesia tenere agnosceret susciperetque cum pensione annua duodecim denariorum pro singulis iugeribus boum persoluenda; utque Romanus pontifex, uniuersam eam gentem eiusque iura tueretur, et uicissim Normandorum principes iureiurando se fidem Romanis pontificibus seruaturos, et ipsorum ditionem defensuros promitteret, ab iis uexilli susceptione principatus, eorum insignia, titulos et iura susciperent, et que Romane sedi eripuerant, restituerent, presertim Troiam, et Beneuentum. His confectis, pontifex Robertum Guiscardum et Normandos ad apostolice sedis gratiam et communionem suscipiens, Robertum iam uectigalem Ecclesie factum Campanie, Calabrie  et Apulie ducem, et Sicilie comitem creauit. Hec acta sunt anno Christi 1060, eo loco ubi nunc Aquila condita est, inter Amiternum et Furconem, et in concilio Melphi congregato confirmata. His pactionibus initis, pontifex, ut ditionem ecclesiasticam reciperet, magna ex federis formula, a Roberto exercitu accepto, ad Urbem rediit; Prenestinos, Tusculanos, Tiburtinos et Nomentanos, Romane Ecclesie rebelles, in deditionem accepit, Tiberique traiecto, Galeriam et al a Gerardi comitis oppida diripuit. Castella omnia Sutrium usque expugnauit, et ecclesiasticam ditionem tutissimam reddidit. Petrum Damiani, episcopum  Ostiensem, Mediolanum bellis ciuilibus laborans legatum misit, qui, seditione sedata, in Urbem ad synodum, quam quartam pontifex indixerat, rediit. Cui ex omni Italia frequentes episcopi interfuere; in qua contra Simoniacos et incontinentes sacerdotes aliquot decreta edita. Paulo post synodum Nicolaus, uir in omni uita probatissimus, Florentiam profectus, ibidem u Nonas Iulii, anno Domini 1061, optimo de Romana Ecclesia meritus, pie quieuit, in cathedrali ecclesia sepultus.

uacauit tunc sedes, propter subsecutum schisma, menses II, dies XXuI.





NOTITIA DIPLOMATICA


+ In bullis anni 1060 Nicolaus, Florentinum calculum secutus, initium annia die 25 m. Martii cepit, ut que ante eum diem scripte sunt, ee annum Inc. Dom. 1039 prebeant .

Sententiam in bullis eius reperimus hanc: CONFIRMA HOC, DEUS, QUOD OPERATUS ES IN NOBIS .

Testes subscripserunt:

    Bonifacius, Albanensis episcopus .
    Bonifacius, Gabinensis episcopus .
    Petrus, Gabinensis episcopus .
    Petrus, Lauicanensis episcopus .
    Petrus, dictus Ostiensis episcopus  .
    Ioannes, Portuensis episcopus .
    Bruno, Prenestinus episcopus .
    Humbertus, dictus S. Ecclesie Silue-Candide episcopus .
    Desiderius, presbyter cardinalis R. E. ex tit. S. Cecilie .
    Stephanus, presbyter cardinalis tit. S. Chrysogoni .
    Hildebrandus S. R. E. archidiaconus .


Scripte bulle sunt per manum

    Octauiani scriniarii et notarii S. R. E. [al., sacri palatii] .
    Crescentii notarii et scriniarii S. R. E. .
    Ioannis scriniarii S. R. E. .


Date per manum

    Humberti dicti episcopi Ecclesie Silue-Candide et bibliothecarii S. R. et apost. sed. .
    Bernardi episcopi S. Ecclesie .







NICOLAI II PAPAE EPISTOLAE ET DIPLOMATA.



I. Nicolaus II papa confirmat bona et possessiones monasterii Sancti Petri Perusini. 
[MARGARINI, Bullar. Casin. II, 92, ex archiuio monasterii S. Petri de Perusio in capsula priuilegiorum, n. 10.]


NICOLAUS episcopus seruus seruorum Dei, uenerabili monasterio Beati Petri apostoli, sito extra, imo et iuxta ciuitatem Perusinam, in loco qui dicitur Caprarius, et per illud BONIZONI abbati, eiusque successoribus ibidem iuste et regulariter promouendis in perpetuum.

Cum uniuersalis sancta mater Ecclesia per gloriosos apostolorum principes, Petrum scilicet piscatorem hominum, et Paulum doctorem gentium, pre ceteris cooperatoribus maxime sit coadunata, instituta  et dilatata, conuenit eis confirmari et detineri omnia que sue ditionis ac potestatis reperiuntur specialia. Quapropter ad huius supradicti monasterii honorem semper augendum, et nunquam minuendum, concedimus per hoc apostolice defensionis priuilegium, ut teneat et habeat pacifice et quiete quod hactenus tenuit et habuit, et nunc tenet et habet, scilicet cellas suas et ecclesias, cortes suas ac plebes, fundos etiam, et casales, plebem scilicet Sancti Constantii, et Sancti Rufini, et Sancti Martini, ecclesiam Sancte Marie in Agellione, cum suis pertinentiis; curtem de Casale, et curtem Sancti Iustini; curtem de Petroniano; ecclesiam Sancti Andree de Aliano, cum sua pertinentia; ecclesiamque Sancte Marie in Petithiano, et ecclesiam Sancti Clementis, atque medietatem ecclesie Sancti Donati  in ciuitella; nec non et terram Hugonis nepotis Bernonis de Montenigro. Insuperque confirmamus eidem monasterio in perpetuum massas tres in comitatu Perusino positas: unam que uocatur Pusulo, alteram Filomio, et aliam que nuncupatur Casalini, cum ecclesiis, casis, uineis, campis, hortis, montibus, cultis et incultis, omnibusque suis pertinentiis; monasterium quoque Sancti Angeli in comitatu Arisati, in loco qui dicitur Tolliano et Lunisano, cum cellis et capellis suis, et cum omnibus suis pertinentibus. Nec non quidquid deinceps prefatum Sancti Petri monasterium, quouismodo, diuinis uel humanis legibus cognito, acquirere potuerit, huius nostri apostolici priuilegii tenore confirmamus. Licentiam quoque damus tibi  de omnibus clericis, tam in monasterio degentibus quamque etiam foris in possessionibus eius manentibus, a quocunque uolueris idoneo et canonice locato episcopo eo ordinandi, et chrisma in tuis plebibus accipere. Si autem ab episcopo in cuius diecesi prefatum monasterium situm est, nec ordinationes, nec chrisma potueris canonice et gratis obtinere aut impetrare, et de ecclesiis consecrandis eodem modo; et nullus episcopus ad idem monasterium pertinentem excommunicare, aut damnare audeat, si in causa sua nostrum, ac sancte apostolice sedis patrocinium et examen flagitat. Romani autem pontificis donum abbatie et abbas ipse, et consecratio abbatis sit in perpetuum. Et omni remota  excusatione, nisi canonica, ad synodum, quandocunque a summo pontifice uocatus fuerit, ueniat. Porro oblationes, eidem monasterio collate tam pro uiuis quam pro defunctis, a nullo episcoporum peruadantur, sed ex integro proficiant monasterii utilitatibus ac fratrum necessitatibus. Decime autem eiusdem monasterii in susceptione hospitum et peregrinorum ad portam ipsius monasterii conferantur. Seruitium quoque, et quod uulgariter dicunt foderum, nec imperatori, nec regi, nec marchioni, nec alicui hominum liceat ex eodem monasterio, aut ex pertinentia eius requirere, nisi soli nostre apostolice sedi. Insuper, et ibi sepeliri nequaquam prohibeat mortuum. Episcopus uero publicas missas, et stationem ibidem farere  non audeat, nisi ab abbate ipsius monasterii fuerit inuitatus, ne, sicut beatus Gregorius ait, in seruorum Dei secessibus ulla occasio prebeatur popularibus conuentibus; et simpliciores ex hoc animas plerumque  in scandalum trahat frequentior quoque mulierum introitus. Quod si inuitante, uel annuente abbate, episcopus ibidem missas publicas facere uoluerit, his tantum diebus id agat, scilicet secunda feria Pasche, et beatorum Petri et Pauli Natalitiis; sed nullas inde oblationes tollat ipse, aut aliquis clericorum eius, inuito abbate, ac fratribus. Statuimus quoque ut, obeunte abbate monasterii ipsius, nec episcopus, nec aliquis clericorum eius in describendis, preuidendisque acquisitis, acquirendisque eiusdem monasterii rebus,  nulla se occasione permisceat. Abbatem uero eidem monasterio, non alium, sed quem dignum moribus, atque aptum discipline monastice, communi consensu, congregatio tota poposcerit, si ex se habuerit, uel si ab alia congregatione sibi elegerit, absque aliqua uenalitate, a Romano pontifice consecrandum. Decernimus etiam ut omnes eidem monasterii carthe contrarie et nociue omnino uacue et inanes existant. Preterea apostolica nostra auctoritate constituimus et confirmamus ut nullus imperator, rex, episcopus, dux, marchio, comes, uicecomes, guastaldio, aut alia quelibet magna paruaque persona, te predictum abbatem, tuosque successores canonice intrantes, de iam dicto monasterio, uel de omnibus suis rebus, et proprietatibus  mobilibus et immobilibus, ac sese mouentibus molestare ac diuertere, aut inquietare audeat. Si quis ergo contra huius nostri apostolici priuilegii decretalem temere agere tentauerit, uel presumpserit, auctoritate sancte et indiuidue Trinitatis, et beatorum apostolorum Petri et Pauli et nostra, perpetue maledictionis anathemati se subiacere nouerit, donec resipiscens satisfecerit. Insuper compositurus existat duodecim libras auri, medietatem nostro sacro palatio, medietatem ipsi monasterio. Qui uero pio studio hanc obseruare uoluerit, et prefatum monasterium in nulla sua iustitia uel rebus suis fraudauerit, siue qui, ei reuerentiam habens, pro Deo de suis aliquid contulerit, benedictionis  gratiam a Domino Deo consequatur, et per clauigerum principem celi ianuas regni celestis introduci mereatur.

Scriptum per manum Octauiani scriniarii, notariique sancte Romane Ecclesie, in mense Februario, et indictione XII. Bene ualete.

Datum Rome octauo Kalen. Martii, anno Domini Christi 1059, per manus Humberti dicti episcopi sancte Ecclesie Silue Candide, et bibliothecarii sancte Romane et apostolice sedis, anno primo pontificatus domni pape Nicolai II, indictione XII.



II. Nicolai II summi pontificis bulla qua monasterio Sancti uincentii ad uulturnum, et Ioanni Iu, eius abbati, omnia illius bona et iura confirmat. 
[MURATORI, Rer. Ital. Script. I, II, 5, 4.]


NICOLAUS episcopus, seruus seruorum Dei, dilecto filio IOANNI, abbati uenerabilis monasterii Christi martyris uincentii super ipsum fontem uulturni fluminis constructi, et per eum cunctis successoribus eius regulariter ad regimen promouendis in perpetuum.

Etsi omnibus sollicitudinem nostram et apostolice sedis munimentum protendere debemus, piis tamen locis, et precipue religione monastica pollentibus, abundantius quidquid pietatis et utilitatis possumus, quatenus ex pia prouisione cenobitarum in futuro plenam mercedem cum eis, et pro eis Deo miserante, mereamus. Proinde beneuola condenscensione  annuentes petitionibus tuis, carissime fili, et abba Ioannes per hanc apostolice auctoritatis decretalem paginam, secundum quod tuis antecessoribus nostri fecisse noscuntur, concedimus et confirmamus tibi, tuisque successoribus post te regulariter promouendis in perpetuum prefatum monasterium Beati uincentii martyris situm super ipsum fontem uulturnum in territorio Beneuentano in partibus Samnie cum omnibus suis pertinentiis et cellis, uidelicet monasterium Beati Petri apostoli pesitum iuxta fluuium Sabbati, monasterium quoque Sancti Adeodati intra Beneuentum, et ecclesiam Sancti Stephani; cellam Sancte Marie in loco Sano, etc. Concedimus licentiam uobis uestrisque posteris ad altaria consecranda et clericos in quolibet  gradu ordinandos inuitare quem uolueritis episcopum. Interdicimus etiam ne quis episcoporum ex eodem monasterio abbatem uel monachum audeat ad suam synodum prouocare, uel excommunicare. Iubemus quoque concedendo uobis cuiuscunque Ecclesie clericum, si uenerit ad conuersionem, ut recipiatis secundum monasticam disciplinam . . . . . chrisma, et oleum sanctum acquiratis a beneplacito uobis episcopo, etc. Si quis autem, quod non optamus, etc.

Scriptum per manus Octauiani scriniarii S. R. E. notarii, mense Martio, et indictione XII. Bene ualete.

Datum Spoleti uI Nonas Martii, anno Iesu Christi 1059, per manus Humberti sancte Ecclesie Silue  Candide episcopi, anno I Pontificatus domni pape Nicolai secundi, indictione XII.



III. Nicolaus II papa confirmat bona ac priuilegia omnia a Leone PP. IX Casinensi monasterio concessa. 
[COCQUELINES, Bullar., I, 401, ex regesto Petri Diaconi, num. 18, fol. 17 a tergo.]

NICOLAUS episcopus, seruus seruorum Dei, DESIDERIO dilecto filio abbati uenerabilis cenobii almi Patris Benedicti, quod nuncupatur Mons Casinus, cunctisque successoribus eius illic regulariter ad regimen promouendis, in perpetuum.

 Pastoralis sollicitudinis nostre bonum si debet perspicere et proficere omnibus etiam extraneis et longinquis, multo magis domesticis et propinquis. Ipsis quippe post Dominum secundo gradu admouenda est inuisibilis caritas, ut per eos uelut quedam uisibilis flamma gradatim ad remotiores quosque discurrat. Piis ergo locis et diuina religione uenerabilibus debite consolationis et defensionis porrecturi manus, illum ceteris preferendum non ambigimus quem monastice norme constat esse principale gymnasium, et sancte Romane et apostolice sedi contiguum; quem ciues Romani, patres uidelicet eximii Benedictus, Maurus et Placidus cum nonnullis aliis fundarunt, quemque, a gentibus destructum, Romani pontifices nichilominus sua auctoritate  restruxere, et priuilegiis apostolice sedis merito ceteris cenobiis pretulerunt, atque contra quorumlibet suspectas iniurias efficaciter munierunt. Quorum nos sacre auctoritati sicut tempore et loco succedimus, sic eorum exemplo, ut oportet, innitimur, et per huius nostre decretalis pagine tenorem tibi, dilectissime fili Desideri, quem abbatem consecrauimus, concedimus, secundum priuilegia antecessorum nostrorum atque consuetudinem, monasterium almi Patris Benedicti, situm monte castri Casini, cunctamque ipsius monasterii abbatiam, in integro cum cellis suis, castellis, prediis et omni sua pertinentia, et hac nostra auctoritate confirmamus tam in finibus Beneuentanorum, Apulorum et Calabrorum, quam etiam in finibus Marsorum et in  marchiis, siue ubicunque longe et prope hactenus iure sibi pertinet aliquid, siue quidquid deinceps ubi uis iuste acquisierit. Ad hec iustitiam, uel quodlibet debitum quod officiales nostri sacri palatii exigunt a nauibus ad Romanum portum applicantibus, uestri cenobii naui peculiari gratanter relaxamus; et quotiescunque Romam ad seruitium sancte Romane Ecclesie ueneritis, in sancta Ierusalem palatii Susurriani hospitium habeatis; et defuncto abbate ibidem, uestra uel uestrorum successorum electione abbas constituatur, a Romano pontifice consecrandus, conseruato uobis uestrisque successoribus priuilegium, tam quod ex naui uestra, quam quod ex ipsa destructa ecclesia, ut uel sic restrueretur, proximus decessor noster sanctus Leo firmauit  abbati Richerio. Usum quoque sandaliorum et dalmatice quamuis iure cardinalatus tui ab apostolica sede perceperis, a nobis tamen tibi et loco deinceps in principalibus festis tantum concedimus ad honorificentiam tam uenerabilis cenobii, et ob dilectionem tui, secundum quod prefatus decessor noster tuo prefato concessit.

Preterea corroboramus tibi tuisque successoribus in omni conuentu episcoporum et principum superiorem in omnibus abbatibus sedem, et in conciliis et iudiciis priorem tui ordinis hominibus sententiam pro reuerentia tanti loci, qui primum et summum monastice legislatorem uiuum et mortuum retinere promeruit; quique ipsius legislatorem scripto,  uerbo et exemplo cenobiale propositum appetendo, in toto mundo sole clarius euibrauit. Defuncto autem abbate, ex sese ipsa congregatio, secundum sanius consilium sapientum et seniorum fratrum, sibi abbatem eligat, et apostolice sedis pontifici firmandum et consecrandum exhibeat. Nec aliter ibi abbas constituatur, aut aliunde illuc intromittatur, nisi forte ex se aliquem tanto regimini idoneum non habuerint, et ob id saniori consilio extraneum sibi elegerint. Porro, preter summum apostolice sedis presulem, cuiuslibet Ecclesie episcopum uel sacerdotem in prefato monasterio uel in cellis ipsius ditionem quamlibet sibi presumere hac nostra interdicimus auctoritate: ita ut, nisi ab abbate fuerit inuitatus, nec missarum solemnia inibi audeat  celebrare, sed, remota et propulsata qualibet oppressione ecclesiasticarum uel secularium personarum, sicut hactenus mansit, a presenti duodecima indictione hoc nostro priuilegio in perpetuum quietum et liberum, ad seruitium et gloriam Dei maneat, sub defensione et iure sancte Romane et apostolice sedis, cum suis omnibus.

Ex quibus summatim et generaliter omnibus hec nominatim et specialiter tantum istic digessimus: In primis monasterium Domini Saluatoris positum ad ipsius pedem montis; atque monasterium Sancte Dei genitricis et uirginis Marie, qui uocatur Plumbarola; sed et castellum S. Petri ad pedem ipsius montis, quod ab antiquis dictum est castrum Casini, nec non et castellum S. Angeli; castellum qui uocatur  Piniatario, et Iunctura; castellum S. Georgii, et S. Apollinaris, et S. Ambrosii, et S. Andree: et castellum qui uocatur uallisfrigida: castellum qui dicitur Bantra, et S. Petri in Hia; S. uictoris, Toroculum, Ceruaru, S. Elie, uallemrotundam, Rocca de Bontra, cum omnibus suis pertinentiis; castellum qui dicitur Sarasiniscum, et castellum S. Stephani; cellam Sancte Marie in Albaneta; et S. Nicolai in Ciconia, S. Benedicti in Clia, S. Angeli in uallelucis, et cella Sancti Michelis; in comitatu Aquinensi cellam S. Gregorii, S. Mauritii, et S. Nicolai in Pica, S. Angeli in Cannuccio, S. Marie in Barole, et S. Petri in Ascleto; item in Luca cellam S. Georgii prope Posterulam; Wiriwalam, quam  S. Benedicto contulere Enricus et Rolandus fratres, sancte conuersationis habitum querentes; cellam S. Benedicti, et S. Scholastice in Geta; S. Stephani in Terracina; S. Lucie, S. Petri in Curuli; S. Syluestri, et S. Lucie in Arpino; S. Benedicti in colle de Insula; S. Germani in Sura; curtem S. Urbani in Comino; cellam S. Pauli ibidem et S. Nazarii, et S. ualentini, ac S. Saluatoris; cellam S. Benedicti in uenafro; et S. Nazarii, et S. Marie in Sala; curtem S. Benedicti minoris ibidem; castellum quod dicitur Capriata, et Francilonis, et S. Ioannis; curtem S. Felicis; castellum qui uocatur Conca; cellam S. Benedicti in Cesama; S. Benedicti in Teano; et S. Benedicti in Suessa; nec non et cellam S. Benedicti in Capua cum ipso Gualdo  de Ligure et cum omnibus suis pertinentiis; cellam S. Ioannis ancillarum Dei in eadem ciuitate; S. Marie in Caluo; S. Marie in Cingola; S. Adiutoris in Alifas; S. Cecilie in Napoli; Ecclesiam Sancte Crucis in Ancalfi; cellam S. Benedicti in Salerno; et cellam S. Sophie infra ciuitatem Beneuentanam; cellam S. Benedicti in Asculo; cellam S. Benedicti in Trans; et S. Benedicti in Bari: cellam S. Marie ancillarum Dei in ciuitate Cosentia; cellam S. Benedicti in Pectinaro, S. Marie in Banse, S. Benedicti in Alarimo; cellam S. Eustasii quam S. Benedicto obtulit Adelpherius Pantasia, cellam S. Marie in Murone, S. Eustatii in Petra abundanti, S. Marie in Batratano, S. Marie in Casmeta iuxta fluuium Trinium, S. Benedicti in Ripa Ursa cum suis  omnibus pertinentiis; nec non et castellum qui uocatur Lastinianum, et alia tria castella, montem Alberici, Mucelam, S. Quirici cum portu decem nauium, que duo Trasimundus comes filius Altonis beato Benedicto in monte Casino legali donatione et chartarum monumentis contulit; tertium autem castellum Frisam, quod prefati Trasmundi uxor pro anima sua, consentiente uiro suo, S. Benedicto obtulit; S. Iusta ibidem; cellam S. Focati in Alarino, S. Georgii in Termole; cellam S. Liberatoris in Marchia, cum quadraginta cellis; S. Saluatoris in Tabe, S. Scholastice in Pinne, S. Martini in Salina, S. Nicolai in Apruxo, S. Angeli in Maranno, cum omnibus cellis suis sanctorum septem fratrum; S. Laurentii, et S. Benedicti in Trunto,  S. Apollinaris in Firmo, S. Benedicti in Tisino, et S. Marie in Arboscola; cellam S. Benedicti in Marli, et S. Cosmati; cellam S. Angeli in ualleregia cum castellis et omnibus suis pertinentiis; nec non et castella in comitatu Asculano id est Octauus, et post montem Cinianum et Triuilianum, et Cauino, quod Rolandus in prefato monasterio cum suis nepotibus obtulere; cellam S. Iacobi in Tremiti cum ipsis insulis; in Comino castellum qui dicitur uicalbo, cum omnibus suis pertinentiis.

His igitur et omnibus que prefato cenobio iuste pertinent nunc, que in futuro iuste pertinebunt, sub tutela et Romana libertate hoc priuilegio perpetualiter, ad temporalem seruorum Dei presentium  scilicet atque futurorum quietem, statutis, atque confirmatis; apostolica censura, sub interpositione districti anathematis et diuini contestatione iudicii, interminamus omnibus tam presentibus quam futuris, ne ullus hominum cuiuscunque ordinis, dignitatis, conditionis, uel cuiuscunque officii, seu quelibet uel quantumlibet parua aut magna persona, quibuscunque rebus uel personis prefato monasterio iuste pertinentibus aliquam uiolentiam inferat, aut calumniosus existat, uel incumbat. Insuper quia monasticus cursus secundum preceptum regule almi Patris Benedicti estiuis et hiemalibus temporibus prefixus est, auctoritate apostolica concedimus ut liceat fratribus signum pulsare in eodem monasterio et in cellis eius, tam ad diurnas quam  ad nocturnas horas, quandocunque uoluerint. Liceat quoque ipsius monasterii et cellarum eius fratribus clericum cuiuscunque ordinis, de quocunque episcopatu fuerit, secundum traditionem sanctorum Patrum suscipere cum rebus suis ad conuersandum et monachicum habitum suscipiendum, absque interdictione quorumlibet episcoporum; ut liceat eisdem subiectis monasterii eorum iudicare tam monachos quam et sanctimoniales feminas, absque prohibitione et contradictione cuiuslibet secularis potestatis seu ecclesiastice. Et quia cupimus tam presentium quam futurorum maligne auaritie et nequitie obuiare, hac nostra apostolica auctoritate pariter interdicimus seditiones, quas dicunt leuas, seu depredationes, ne fiant aliquo modo in cuiuscunque abbatis  aut rectoris morte aut electione. Ad hec liceat uobis sacrum chrisma, et ecclesiasticos ordines, et altarium consecrationes ab episcopo quolibet canonice promoto accipere, et Christianismum in ecclesiis uestris agere per clericos uestros, et hymnum angelicum per dies Dominicos et festiuitates ad missarum solemnia rite decantare. Et nullus episcopus presumat in iam dicto monasterio uenire, uel in ecclesiis sibi subiectis sacerdotem excommunicare, uel ad synodum prouocare, aut abbatem et monachos qui illo in tempore fuerint.

Porro cupientes consulere monastice religioni, que peccatis exigentibus passim deprauatur, te tantummodo diebus uite tue uicarium nobis ad correctionem omnium monasteriorum et monachorum  ab ipso fluuio Piscaria, sicut influit in mare, scilicet per totam Campaniam, Principatum quoque, et Apuliam, atque Calabriam, assumere decreuimus, ita ut capitulum in eis habeas, et uice nostra indisciplinatos, cum adiutorio episcoporum ad quos monasteria ipsa pertinent, corrigas, et que sunt emendanda, si potueris, secundum Dominum emendes, aut apostolice sedis pontifici renunties ad perpetuam anime uestre mercedem, et monastice religionis emendationem et conseruationem, pariter quoque ad tui cardinalatus dignitatem et sanctissimi Benedicti honorificentiam, ea gratia ut monasticus ordo corrigatur illis in partibus per te religiosum et prudentissimum successorem illius. Si quis uero, quod non optamus, huius nostri priuilegii decretalem  paginam temerario ausu in aliquo infringere tentauerit, eterne maledictionis innodatum uinculis se nouerit, et perpetua supplicia luiturum cum diabolo et angelis eius, nisi forte prius resipiscens satisfecerit. At qui pietatis intuitu deuotus obseruator exstiterit, ipsius interuentu almi Patris Benedicti perfectorumque sequacium sociorumque eius, sempiterne benedictionis particeps, et paradisi beatus possessor efficiatur. Amen.

Scriptum per manum Octauiani notarii et scriniarii sancte Romane Ecclesie apostolice sedis, anno primo pontificatus domni pape Nicolai secundi, indictione duodecima.

Datum Auximi octauo. Idus Martii, anno Iesu  Christi millesimo quinquagesimo nono, per manum Humberti sancte Ecclesie Silue Candide episcopi, et bibliothecarii apostolice sedis.



Iu. Nicolaus II pontifex confirmat erectionem capituli B. Marie uirg. ad Gradus, Colonie Agrippine, quod est XX canonicorum collegium, a S. Annone Coloniensi archiepiscopo fundatum, multisque prediis a B. Richeza  Polonie regina dotatum. 
[MIRAEUS, Opp. diplom., Iu, 3.]

NICOLAUS episcopus, seruus seruorum Dei, dilecto  fratri ANNONI, archiepiscopo Coloniensi, perpetuam in Domino salutem.

Pontificii apostolatus nostri est, uniuersali uigilantia omnibus ecclesiasticis negotiis utiliter prospicere; religiosorum tamen locorum utilitatibus summam sollicitudinem pia deuotione impendere. Quam cum omnibus generaliter debeamus, specialiter tamen assensum prerogatiue dilectionis erga reuerentiam fraternitatis tue semper habere optamus.

Quocirca, dum omnibus iustis petitionibus debeatur facilis assensus, suggestione benignitatis tue promptus caritatis nostre exhibetur affectus. Itaque secundum amorem petitionis tue ecclesiam B. Marie matris Domini nostri Iesu Christi, sitam inter  muros urbis Colonie in loco qui uocatur ad Gradus, quam pia deuotio tua construxit et ad omnipotentis Dei honorem, atque anime perpetuam mercedem, possessionibus ac rebus interius et exterius ditauit, sub apostolice defensionis tutela recipimus.

Apostolica nichilominus auctoritate confirmamus eidem ecclesie quidquid et tue deuote religionis intentio diuini zeli feruore hactenus contulit, scilicet Blisenna, Wissa, Unckelo, Heigenbach, Elinke, Flamnersheimb, et antecessor tuus Hermannus archiepiscopus eidem ecclesie exedificande, de ceterorum possessionibus acquisiuit, et quod tua industria, Richese et coheredum acquisiuit Meckenichem, Cloteno, Demunderedo, Assela, et decimationem in Saxonia, que feudum Henrici fuit, et  quidquid in futurum quocunque modo diuinis uel humanis legibus congruo tua caritas et quorumcunque fidelium acquirere poterit.

Statuimus itaque, per huius nostri priuilegii decretalem paginam, ut nulla unquam cuiuscunque dignitatis, gradus uel ordinis magna paruaque persona audeat et presumat ipsam ecclesiam aut religiose famulantes ei ullo modo inquietando molestare, aut de suis mobilibus uel immobilibus, temerario ausu discutere, quoniam dignum est ut qui continuo obsequio in Christi solius militia exercitantur, indeficientis nostre inspectionis salubri munimine protegantur.

Unde auctoritate Patris, et Filii, et Spiritus sancti,  et beatorum apostolorum principum Petri et Pauli, affectui sancte deuotionis tue, carissime confrater, gratanti animo annuentes, statuimus, et sub interpositione perpetui anathematis ac diuini iudicii obseruatione precipimus ut tua et hec nostra eadem, ad augmentum prefate ecclesie perpetualiter confirmanda, statuta, inuiolata permaneant.

Si quis igitur, quod non optamus, huius nostre decretalis priuilegii pagine temerario ausu uiolator existere, et sancte sedis apostolice contumaci rebellione decreta corrumpere presumpserit, sciat se perpetue  maledictionis anathemate damnandum, et cum diabolo et satellitibus eius eterni ignis incendio cremandum, nisi forte resipuerit, et Deo et predicte ecclesie condigne satisfecerit. Qui uero pia deuotionis intentione conseruator exstiterit, peccatorum suorum omnium, precibus beatorum apostolorum principum, consequatur ueniam, et cum omnibus diuine legis obseruatoribus, eterne beatudinis promereatur gloriam.

Scriptum per manum Octauiani, sacri scrinii et sancte Romane Ecclesie notarii, Kalendis Maii, indictione XII, anno Domini nostri Iesu Christi 1058, per manus Humberti sancte Ecclesie Silue Candide episcopi et apostolice sedis bibliothecarii, anno primo pontificatus Domini pape Nicolai secundi, indictione  duodecima.



u. Nicolaus II Ecclesie Pennensis bona, petente Ioanne episcopo, confirmat. 
[UGHELLI, Italia sacra, I, 1116.]

NICOLAUS episcopus, seruus seruorum Dei, dilecto confratri IOANNI Pennensi episcopo et per te ecclesie S. Marie et gloriosi Christi martyris ac leuite Maximi, tuisque successoribus in perpetuum.

Officii nostri est omnibus ecclesiasticis utilitatibus prouidere, et iustis desideriis ac petitionibus prompto animo indulgere. Unde, quia petisti a nobis, carissime confrater, ut per nostri priuilegii paginam tue ecclesie, et tibi, tuisque successoribus  perpetualiter confirmaremus omnia que predicte ecclesie iuste et legaliter competunt, petitioni tue gratanter annuentes, per huius nostre constitutionis decretum et apostolice sedis edictum concedimus et confirmamus tibi, sicut superius legitur, in perpetuum quidquid in prenominate ecclesie episcopio B. Marie et gloriosi Christi martyris et Leuite Maximi in presentiarum possides, queque in futurum quocunque modo diuinis, et humanis legibus cognitis acquirere poteris, scilicet ipsum episcopatum cum omnibus rebus et possessionibus suis, et pertinentiis, mobilibus et immobilibus seseque mouentibus, castris, uillis et territoriis, ecclesiis cum primitiis et decimalibus, et cum omnibus que ibi pia deuotio fidelium sacris contulit oblationibus, tam  pro salute uiuorum quam etiam pro mortuorum. Statuentes per hanc huius sancte sedis apostolice, cui annuente Deo preesse dignoscimur, inuiolabilem constitutionem, ut nullus imperator, marchio, comes, uicecomes, aut alia quelibet magna, parua, cuiuscunque dignitatis uel ordinis persona, contra hoc nostrum priuilegium presumat iam dictum epicopium, aut te, carissime fili, tuosque in perpetuum successores de bonis suis diuestire, inquietare, aut aliquid ibi contra sacros canones constituere uel ordinare. Si quis igitur ei, sicut a nostra apostolica auctoritate concessum, et concessa . . . . pertinere non permiserit, sciat se anathematis uinculo innodatum a Patre, et Filio, et Spiritu sancto, et  auctoritate B. Petri principis apostolorum, nec non cum diabolo et Iuda traditore D. N. I. Christi eos in incendii concremari supplicio, et insuper sciat se daturum X auri libras: scilicet medietatem nostro sacro palatio, et medietatem predicto episcopio. Qui uero intuitu pio obseruator in omnibus exstiterit, custodiendo huius nostri priuilegii constitutionem, uel cultum Dei respiciendo, benedictionis gratiam a misericordissimo Domino Deo habeat, et uite eterne particeps sit, et misereatur in secula seculorum.

Datum Rome uI Non. Maii, anno Dom. nostri Iesu Christi 1059, per manus Humberti S. ecclesie Silue Candide episcopi, et apostolice sedis bibliothecarii, anno I pontificatus D. pape Nicalai II,  ind. XII.



uI. Nicolaus II Ecclesie Teatine possessiones finesque, rogatu Actonis episcopi, confirmat, 
[UGHELLI, Italia sacra; uI, 676.]

NICOLAUS episcopus, seruus seruorum Dei, dilecto confratri ACTONI sancte Teatensis Ecclesie episcopo, uniuersisque successoribus tuis in Ecclesia eadem canonice promouendis in perpetuum.

Etsi iubemur, dum tempus habemus, ad opus bonum operari, maxime tamen ad domesticos fidei: unde omnibus Ecclesiis Christi, pro ea, que nobis credita est dispensatione, sollicitudinem nostram  debentes, sic debemus inuigilare longinquis, ne in aliquo absimus propinquis. Itaque ad suggestionem tuam, carissime confrater et cepiscope Acto, quem a reu. mem. domino nostro uictore ex episcopatu Marsicano ad Teatensem promotum gaudemus, et antecessoribus nostris atque nobis fideliter et iugiter deseruire in S. Romane Ecclesie cura cognoscimus, episcopatum Teatensem cum omni sua integritate et pertinentia, sicut antiquis et iustis limitibus determinatur, confirmamus: scilicet a Staffilo inter montes, et ipso monte de Ursa, et quomodo pergit in Coya, et ponit terminum in aqua, subtus terra usque ad aquam-sonulam, et quomodo pergit usque in montem de Teste, et uadit per uine montem, et qualiter pergit usque mons Claui, et quomodo pergit ipso fluuio de Trinio  usque in littoribus maris, et iuxta mare usque in Piscariam, et redit in priorem finem, quod est ipso Staffilo. Igitur statuentes apostolica auctoritate confirmamus tibi, successoribus tuis, nec non Ecclesie tue ciuitatem Teatensem, et castellum Tribullianum, et curtem Cisterne, curtemque de Patroncello, nec non castellum de Genestrale cum plebe S. Michelis montem quoque Filardi cum capella Sancte Trinitatis, plebem S. Martini de Turri, et partem de Aterno cum plebe sanctorum Langutiani et Domitiani, et partem de Portu, ac castellum de Sancto Ioanne cum sua capella, castellum quoque de plebe S. Hilarii cum eadem plebe, et castellum de uillamagna cum plebe S. Michelis,  plebem etiam S. Marie de Caramancio, et castellum de Luco, castellum quoque de Petra, plebemque S. Ioannis de Albateco, castellum Pulueri cum sua capella, plebem etiam S. Stephani in Baxamo, et plebem de Buulanico et plebem S. Martini de terra Doni Tresidii, et montem Perge cum Sancto Angelo, et sedibus molendinorum, plebemque de Iuliano, et plebem S. Cecilie, ac plebem de Piro Coartio, et plebem de Oucule, plebem quoque S. Marie in Bari, et plebem S. Marie in Domo, et plebem de Attissa, et monasterium S. Mauri, et plebem S. Nicolai de monte Oderisii, et montem Acuto, et in furca et ultra Piscariam terras eidem episcopatui pertinentes. Hec omnia, et multa alia predicto episcopatui pertinentia, que hic non sunt descripta confirmamus,  plebes scilicet, et capellas, et castella, curtes cum omnibus suis pertinentiis et decimationibus, atque oblationibus fidelium mortuorum atque uiuorum, nec non primitiis, ac omnibus dationibus episcopatui canonica auctoritate pertinentibus. Si quis autem, quod absit, de his omnibus que prediximus, temerario ausu, siue imperator, uel marchio, aut comes, aut aliqua persona laica, aut aliquis episcopus, siue abbas, monachus, uel presbyter infringere, minuere aut retinere presumpserit contra tuam Ecclesiam, uel contra tuam uoluntatem, et successorum tuorum statuentes apostolica auctoritate, sub diuini iudicii interminatione, ut nulla unquam magna, uel parua cuiuscunque dignitatis, aut ordinis persona, sicut supra prefati  sumus, te, uel successores tuos de prenominatis bonis ecclesie tue, uel de omnibus ad eam iuste pertinentibus inquietare uel molestare audeat; nec aliquis archiepiscopus, uel episc. in tua diecesi quidquam pro constitutione ordinare uel agere sine tua successorumque tuorum licentia audeant; sed, contrarietate remota ecclesiastica, cum suis iustitiis perpetualiter quieta remaneat. Qui uero hec, que a nobis pio intuitu promulgata sunt, infringere uel in aliquo transgredi, sicut diximus, presumpserit, omnipotentis Dei iram incurrat, et nostro anathemate confossus pereat, sed et cum diabolo damnatus gemat, et insuper sciat se daturum centum auri libras, medietatem sacro nostro palatio, et medietatem ipsi predicto episcopo. Qui uero pio intuitu obseruator  in omnibus exstiterit, custodiens huiusmodi nostri priuilegii constituta ad cultum Dei respicientis, benedictionis gratiam a misericordissimo Domino Deo habeat, et uite eterne particeps esse mereatur in secula seculorum. Amen.

Scriptum per manus Crescentii notarii et scriniarii sancte Romane Ecclesie mense Maio die secunda, indictione duodecima. Locus + signi domini pape.

Dat. Rome uI Non. Maii, ann. Domini nostri Iesu Christi 1059, per manus Humberti sancte Ecclesie Silue Candide episcopi et apostolice sedis bibliothecarii, anno primo pontificatus domini pape Nicolai II, indictione duodecima.



uII. 
[MANSI, Concil. XIX, 873.]
Nicolai II Epistola ad episcopos Gallie, Aquitanie, uasconie.---Decreta promulgata in Romana synodo ann. 1059 nonnulla continet.


NICOLAUS episcopus, seruus seruorum Dei, omnibus archiepiscopis, episcopis, abbatibus, clericis et laicis fidelibus, tam maioribus quam minoribus, per omnes Gallias in Christo commorantibus, imo Aquitanicis et uasconibus, salutem et apostolicam benedictionem.

Anno Dominice Incarnationis 1059, anno pontificatus nostri primo, indict. XII, Romana urbe in basilica Sancti Saluatoris que appellatur Constantiniana,  sanctam celebrantes synodum, a sanctis Patribus, uidelicet 113 episcopis, exceptis abbatibus, et clericis religiosis ac laicis celebratam, de statu Ecclesie sancte ad communem utilitatem, Deo propitio, canonice disposuimus. Inter cetera de Nicolaitarum heresi, id est de coniugatis presbyteris, diaconibus et omnibus in clero constitutis, ab omni concilio statutum est et corroboratum ita: »Quicunque sacerdotum, diaconorum et subdiaconorum, post constitutum beate memorie predecessoris nostri sanctissimi Leonis pape de castitate clericorum, concubinam palam duxit, uel ductam non reliquit, ex parte omnipotentis Dei, auctoritate beatorum apostolorum Petri et Pauli, precipimus et omnino contradicimus ut missam non cantent, neque Euangelium  pronuntient, neque Epistolam ad missam legant, neque in presbyterio ad diuina officia cum his qui prefate institutioni obedientes fuerunt maneant, neque partem ab Ecclesia recipiant quousque a nobis sententia super huiusmodi, Deo concedente, procedat. Et precipientes statuimus ut hi predictorum ordinum, qui eiusdem predecessoris nostri decreto obedientes hec seruauerint, iuxta Ecclesias quibus ordinati sunt, sicut oportet religiosos clericos, simul manducent et dormiant. Et rogantes monemus ut ad apostolicam, communem scilicet, uitam summopere peruenire studeant; quatenus, perfectionem consecuti, cum his qui centesimo fructu ditantur in celesti patria mereantur ascribi.«

De his autem clericis qui tonsuram proiiciunt, et  a clericatu recedunt, quos apostatas Iulianistas iure uocitamus, statuimus ut, nisi ad professionem clericatus redierint, omni christiana communione priuentur.

De monachis uero propositum non seruantibus decreuimus ut, quousque ad propositum redeant, et in monasterio regulariter consistant, communione priuati permaneant.

Illi etiam qui peregrinos, uel oratores cuiuscunque sancti, siue clericos, siue monachos, uel feminas, seu inermes pauperes depredati fuerint, uel bona eorum rapuerint, uel in malum eis obuiauerint, anathematis uinculo feriantur, nisi digne emendauerint.

De confiniis cemeteriorum, sicut antiquitus a  sanctis Patribus statutum est, statuimus ita: Ut maior ecclesia per circuitum sexaginta passus habeat, capelle uero, siue minores ecclesie, triginta. Qui autem confinium eorum infringere tentauerit, uel personam hominis aut bona eius inde abstraxerit, nisi publicus latro fuerit, quousque emendet, et quod rapuerit reddat, excommunicetur.«

Hec igitur et cetera huiusmodi, quecunque in sacris canonibus habentur, authenticum sancta synodus prefata fore censuit obseruandum.



uIII. Nicolaus II omnibus episcopis cunctoque clero et populo decreta synodi Romane  perscribit 
MANSI, Concil. XIX, 897.]

 NICOLAUS episcopus, seruus seruorum Dei, omnibus episcopis catholicis, cunctoque clero et populo, salutem carissimam et apostolicam benedictionem.

uigilantia uniuersalis regiminis assiduam sollicitudinem omnibus debentes, saluti quoque uestre prouidentes, que in Romana synodo nuper celebrata, coram centum tredecim episcopis, nobis licet immeritis presidentibus, sunt canonice constituta, uobis notificare curamus, quia ad salutem uestram exsecutores eorum uos esse optamus, et apostolica auctoritate iubendo mandamus.

I. Primo namque, inspectore Deo, est statutum ut electio Romani pontificis in potestate cardinalium episcoporum sit; ita ut si quis apostolice sedi  sine premissa concordi et canonica electione eorum, ac deinde sequentium ordinum religiosorum, clericorum et laicorum consensu, inthronizatur, is non papa uel apostolicus, sed apostaticus habeatur.

II. Ut moriente Romano pontifice, uel cuiuscunque ciuitatis, nullus presumat facultates eorum inuadere, sed successoribus eorum reseruentur integre.

III. Ut nullus missam audiat presbyteri quem scit concubinam indubitanter habere, aut subintroductam mulierem. Unde etiam ipsa sancta synodus hoc capitulum sub excommunicatione statuit, dicens: »Quicunque sacerdotum, diaconorum, subdiaconorum,  post constitutum beate memorie predecessoris nostri sanctissimi pape Leonis de castitate clericorum, concubinam palam duxerit, uel ductam non reliquerit, ex parte omnipotentis Dei,  auctoritate beatorum apostolorum Petri et Pauli, precipimus, et omnino contradicimus, ut missam non cantet, neque Euangelium uel Epistolam ad missam legat, neque in presbyterio ad diuina officia cum iis qui prefate constitutioni obedientes fuerint maneat, neque partem ab Ecclesia suscipiat, quousque a nobis sententia super huiusmodi, Deo concedente, procedat.

Iu. Et precipientes statuimus ut ii predictorum ordinum, qui, eidem predecessori nostro obedientes, castitatem seruauerunt, iuxta ecclesias quibus ordinati sunt, sicut oportet religiosos clericos, simul manducent et dormiant: et quidquid eis ab ecclesiis uenit, communiter habeant. Et rogantes monemus ut ad apostolicam, communem scilicet, uitam summopere  peruenire studeant.

u. Deinde, ut decime et primitie, seu oblationes uiuorum et mortuorum, ecclesiis Dei fideliter reddantur a laicis, et ut in dispositione episcoporum sint. Quas qui retinuerint, a sancte Ecclesie communione separentur.

uI. Ut per laicos nullo modo quilibet clericus aut presbyter obtineat ecclesiam, nec gratis, nec pretio.

uII. Ut nullus habitum monachi suscipiat, spem aut promissionem habens ut abbas fiat.

uIII. Nec aliquis presbyter duas ecclesias simul obtineat.

IX. Ut per Simoniacam heresim nemo ordinetur  uel promoueatur ad quodlibet ecclesiasticum officium.

X. Ut cuiuslibet ordinis clericos laici non iudicent.

XI. Ut de consanguinitate sua nullus uxorem ducat usque ad generationem septimam, uel quousque parentela cognosci poterit.

XII. Ut laicus uxorem simul et concubinam habens non communicet Ecclesie.

XIII. Ut nullus laicus ad quemlibet gradum ecclesiasticum repente promoueatur, nisi, post mutatum habitum secularem, diuturna conuersatione inter clericos fuerit comprobatus.

uos ergo hec et alia sanctorum Patrum statuta  fideliter et Christiana reuerentia obseruate, si uultis de sancte Romane Ecclesie et apostolice sedis pace et communione atque benedictione gaudere.



IX. Nicolaus II omnibus episcopis Amalphitane Ecclesie suffraganeis cunctoque clero et populo decreta synodi significat. 
[MANSI Concil. XIX, 907.]


NICOLAUS episcopus, seruus seruorum Dei, omnibus episcopis Amalphitane Ecclesie suffraganeis, cunctoque clero et populo salutem carissimam, et benedictionem apostolicam.

uigilantia uniuersalis regiminis assiduam sollicitudinem omnibus debentes, salutis quoque uestre, causa prerogatiue dilectionis karissimi confratris nostri archiepiscopi uestri, specialiter prouidentes, que in Romana synodo nuper celebrata coram 113  episcopis, nobis, licet immeritis, presidentibus, sunt canonice instituta, uobis notificare curamus, quia ad salutem uestram exsecutores eorum uos esse optamus, et apostolica auctoritate iubendo mandamus.

Primo namque inspectore Deo est statutum ut, si quis apostolice sedi sine concordi et canonica electione ac benedictione cardinalium episcoporum, ac deinde sequentium ordinum religiosorum clericorum inthronizatur, non papa uel apostolicus habeatur.

Et ut moriente Romano pontifice, uel cuiuscunque ciuitatis, nullus presumat facultates eorum inuadere, sed successoribus eorum seruentur integre.

 Ut nullus missam audiat presbyteri quem scit concubinam indubitanter habere, aut subintroductam mulierem. Unde ipsa prima synodus hoc capitulum sub excommunicatione statuit, dicens: »Quicunque sacerdotum, diaconus uel subdiaconus post constitutum B. mem. predecessoris nostri Leonis pape, de castitate clericorum, concubinam duxerit, uel ductam non reliquerit, ex parte omnipotentis Dei, auctoritate beatorum apostolorum principum Petri et Pauli precipimus et omnino contradicimus ut missam non cantet, nec Epistolam nec Euangelium ad missam legat, neque in presbyterio ad diuina efficia cum his qui prefate constitutioni obedientes fuerint maneat, neque partem ab Ecclesia suscipiat,  quousque a nobis sententia super huiusmodi, Domino concedente, procedat.«

Et precipientes statuimus ut hi predictorum ordinum, qui, eidem predecessori nostro obedientes, castitatem seruauerunt, iuxta ecclesias quibus ordinati sunt, sicut oportet religiosos clericos, simul manducent et dormiant, et quidquid eis ab ecclesiis competit communiter habeant.

Et rogantes monemus ut ad apostolicam, scilicet communem, uitam summopere peruenire studeant; quatenus, perfectionem consecuti, cum his qui centesimo ditantur, in celesti patria mereantur ascribi.

Denique ut decime et primitie, seu quecunque oblationes uiuorum et mortuorum ecclesiis Dei fideliter  reddantur a laicis, et ut in dispositione episcoporum sint, secundum canones distribuende; quas qui retinuerint, a sancte Ecclesie gremio separentur.

Ut per laicos nullo modo quilibet clericus aut presbyter obtineat ecclesiam, nec gratis, nec pretio.

Ut nullus habitum monachi suscipiat, spem aut promissionem habens quod abbas fiat.

Et ut per Simoniacam heresim nemo ordinetur, uel promoueatur ad quodlibet officium ecclesiasticum.

Ut cuiuslibet ordinis clericos laici non iudicent, nec de ecclesiis eiiciant.

Ut de consanguinitate sua nullus uxorem ducat  usque post generationem septimam, uel eousque parentela cognosci poterit.

Ut laicus uxorem simul et concubinam habens non communicet ecclesie.

Ut nullus laicus ad quemlibet gradum ecclesiasticum repente promoueatur, nisi prius mutatum habitum secularem diutina conuersatione inter clericos fuerit comprobatus. uos ergo hec et alia SS. Patrum statuta fideliter et Christiana reuerentia obseruate, et nominatim illa que uobis archiepiscopus uester precepit in synodo quam apud uos habuit primo anno ordinationis sue, si uultis de sancte Romane Ecclesie, et apostolice sedis pace et communione atque benedictione gaudere.



SUBSCRIPTIONES.


 Ex codice uaticano apud Labbeum

    1 Nicolaus, episcopus sancte catholice et apostolice Romane Ecclesie, huic decreto a nobis sic superius legitime promulgato subscripsi.
    2 Bonifacius Dei gratia Albanensis episcopus.
    3 Ubertus, episcopus Silue Candide Ecclesie.
    4 Petrus, Ostiensis episcopus
    5 Petrus, Laricanus [f. Lauicanus] episcopus. Huiusmodi Romani episcopi subscripserunt cum
    6 Ioanne Portuensi episcopo.
    7 Ioannes, cardinalis tituli sancti Marci.
     8 Leo, cardinalis tituli S. Damasi.
    9 Cardinalis tituli S. Marie trans Tiberim.
    10 Desiderius, cardinalis titule S. Cecilie. Huiusmodi subscripserunt.
    11 Mancinus diaconus.
    12 Crescentius diaconus.
    13 Amarigus diaconus. Huiusmodi diaconi S. R. E. subscripserunt.
    14 Hildebrandus monachus et subdiaconus, et ceteri Romane Ecclesie subscripserunt.
    15 16 u. archiepiscopus Bomegradensis patriarcha.
    17 Ugo, Grysopolitanus archiepiscopus.
    18 Hildeprandus, Capuanus archiepiscopus.
     19 Uldericus, Beneuentanus archiepiscopus.
    20 Ulphanus, Salernitanus archiepiscopus. Huiusmosi subscripserunt.
    21 Ioannes, episcopus Saluinensis.
    22 Ioannes, episcopus Tiburtinus.
    23 Rolandus, episcopus Sutrinensis.
    24 Eilardus, episcopus et abbas S. Pauli.
    25 Leo, episcopus Caietanus.
    26 I., episcopus Firmanensis.
    27 Pandulfus, episcopus Marsiensis.
    28 Atto, episcopus Reatensis.
    29 Dominicus, episcopus uabensis.
    30 Palumbus, episcopus Suranensis.
    31 P., episcopus Castellanensis.
    32 Ioannes, episcopus Pauensis.
     33 Lodoicus, episcopus Amiterninus.
    34 Hermannus, episcopus Castellanus.
    35 Henricus, episcopus Spoletinus.
    36 Maginandus, episcopus Arbinensis.
    37 Gottifredus, episcopus Auellanensis.
    38 Uldericus, episcopus Firmensis.
    39 Berardus, episcopus Esculanus.
    40 Hugo, episcopus Camerinensis.
    41 Hugo, episcopus Numantinus.
    42 Fransmundus, episcopus Fesulanus.
    43 I., episcopus Suane.
    44 Nofredus, episcopus Senensis.
     45 uido ep . . . . . . .
    46 P., episcopus Wlturnensis.
    47 Benedictus, episcopus Suesanus.
    48 Azo, episcopus Fulinensis.
    49 P., episcopus Apicrensis.
    50 Girardus, episcopus Roselanus.
    51 Anselmus, episcopus Lunensis.
    52 P., episcopus Pensariensis.
    53 Adulfinus N. episcopus . . . . .
     54 Rodulphus, episcopus Eugubinus.
    55 uisodonus, episcopus Senogaliensis.
    56 Martinus, episcopus Fundensis.
    57 Martinus, episcopus Tudertinus.
    58 Arduinus, episcopus Tianensis.
    59 B., episcopus Sipontinus.
    60 Hugo, episcopus Galliensis.
    61 Gerardus, episcopus Reatinus.
    62 Isidorus, episcopus Balneoregensis.
    63 Regino, episcopus Populoniensis.
    64 Erasmus, episcopus Signensis, archiepiscopus  Aliphane.
    65
    66 Cumbertus, episcopus Maurinensis.
    67 Alto, episcopus Nouariensis.
    68 Henricus, episcopus Iporegensis.
    69 W., episcopus Populonie.
    70 Ubertus, episcopus Ianuensis.
    71 Duatus, episcopus Corbinensis.
    72 I., episcopus Trebensis.
    73 I., episcopus Alathenensis.
    74 Placidus, episcopus Iterolanensis. Huiusmodi omnes subscripserunt.




 Ex codice Florefiensi apud Martene.

    1 Ego Nicolaus, episcopus sancte catholice et apostolice Romane Ecclesie, huic decreto a nobis, sicut superius legitur, promulgato, subscripsi.
    2 Bonifacius, Dei gratia Albanensis episcopus, subscripsi.
    3 Hubertus, Silue Candide episcopus, subscripsi.
    4 Petrus, Hostiensis episcopus, subscripsi.
    6 Ioannes, Portuensis episcopus, subscripsi.
    7 Ioannes, cardinalis tituli S. Marci.
     8 Leo, cardinalis tituli S. Damasi.
    9 Uuius [f., cardinalis], tituli Marie trans Tiberim.
    10 Desiderius, cardinalis tituli S. Cecilie. Hi omnes subscripserunt.
    11 Mancinus, archidiaconus.
    12 Crescentius, diaconus.
    13 Amantius, diaconus. Omnes S. Romane Ecclesie subscripserunt.
    14 Hildebrandus, monachus diaconus, et ceteri Romane Ecclesie subscripserunt.
    15 Guido, archiepiscopus.
    16 Dominicus, Gradensis patriarcha.
    17 Hugo, Crysopolitanus archiepiscopus.
    18 Hildebrandus, Capuanus archiepiscopus.
     19 uoldericus, Beneuentanus archiepiscopus.
    20 Alfanus, Salernitanus archiepiscopus Hi omnes subscripserunt.
    21 Ioannes, Sabinensis episcopus.
    22 Ioannes, Tiburtinensis episcopus.
    23 Rolandus, Sutrinensis episcopus.
    24 Alardus, episcopus et abbas S. Pauli Rome.
    25 Leo, Caietane episcopus.
    26 Ioannes, episcopus Terracinensis.
    27 Pandolfus, Marsiensis episcopus.
    28 Atto, episcopus Teatensis.
    29 Dominus , episcopus Balbensis.
    30 Palumbo, episcopus Suranensis.
    31 Petrus, episcopus Castellanus.
    32 Ioannes, episcopus Permensis.
     33 Lodiucus, episcopus Nucerinus.
    34 Herimannus, episcopus Castalenensis.
    35 Henricus, episcopus Spolitinus.
    36 Meinardus, episcopus Urbinensis.
    37 Godefridus, episcopus Perosinus. Hageno, episcopus Eduensis. Godefridus, episcopus Attelanensis.
    38 Udulricus, episcopus Firmanensis.
    39 Berardus, episcopus Esculanus.
    40 Hugo, episcopus Camerinensis.
    41 Willelmus, episcopus Numanus.
    42 Erasmus, episcopus Fesulanus.
    43 Ioannes Suane.
    44 Rofredus, episcopus Atestensis.  Marius, episcopus Fundensis. Albertus, episcopus Narianensis. Bernardus, episcopus Agathensis. Teuzo, episcopus Urbibetanus. Ioannes, episcopus Clusinus. Ioannes, episcopus Senensis.
    45 Guido, episcopus Wulturnensis.
    46 Petrus, episcopus Wulturnensis.
    47 Benedictus, episcopus Suessanus.
    48 Azo, episcopus Fullienensis.
    49 Petrus, episcopus Aprutianus.
    50 Gerardus, episcopus Rosellanus.
    51 Anselmus, episcopus Luciensis.
    52 Petrus, episcopus Pensauriensis.
    53 Andulfus, episcopus Fertranus.
     54 Rodulfus, episcopus Egubinus.
    55 Theotius, episcopus Senogalensis.
    56
    57 Arduinus, episcopus Tudertinus.
    58 Arduinus, episcopus Fanensis. Arnulfus, episcopus Cusentinus. Stephanus, episcopus Troianensis.
    59 Benedictus, episcopus Simphroniensis.
    60 Hugo, episcopus Gallensis.
    61 Gerardus, episcopus Teatinus. Gislebertus, episcopus Tuscanensis. Achinus, Asisinus episcopus.
    62 Ingo, episcopus Balneoregis.
    63 Tegruno, episcopus Populoniensis.
    64 Erasmus, episcopus Signiensis.
     65 Arechis, episcopus Aliphone.
    66 Gunibertus, episcopus Paulinonensis. Opizo, episcopus Boliensis. Benzo, episcopus Albensis.
    67 Otto, episcopus Nouariensis.
    68 Henricus, episcopus Ypoligiensis.
    69 Guillelmus, Pampulie episcopus.
    70 Obertus, episcopus Iannensis.
    71 Deodatus, episcopus Corbinensis.
    72 Ioannes, episcopus Trebensis.
    73 Ioannes, episcopus Alatrinensis.
    74 Placitus, episcopus Berolanensis. Gregorius uercellensis. Omnes confirmauerunt. Summa episcoporum, qui interfuerunt huic sanctissime  synodo, fuit CXXIII.







In superiores subscriptiones Ioan. dominici Mansi adnotatio et coniecture.


Quanti sit pretii catalogus iste a Martenio productus, nemo satis intelliget, nisi qui diligentem eius collationem cum uaticano catalogo, Ughellino, uariisque etatis illius documentis instituerit. Id ut facilius assequantur lectores, fructumque ex eo referant uberem ad episcoporum seriem tot insignium in Italia episcopatuum emendandam, producendam, illustrandam hunc meum laborem et coniecturas habeant.

Petrus Laricanus L. Labicanus. Deest episcopus iste in catalogo Martenii supplendus ex uaticano, congruitque cum documentis eius etatis apud Ughellium tom. X, pag. 119, nou. edit.

Guido archiepiscopus, utique Mediolanensis, de quo in Prefatione egi. In uaticano non quidem deest; sed luxata lectio illum ita fede deformauit, ut uix  agnoscatur. Illud enim u. archiepiscopus Bomegradensis patriarcha ita restituendum est. Wido archiepiscopus, Dom. Gradensis patriarcha.

Alfanus Salernitanus; ita sananda lectio uitiata uaticani; nam Alfanum appellant monumenta eius etatis apud Ughellium.

Alardus episcopus et abbas. Apparet hic subscriptus charte consecrationis ecclesie Farfensis anno 1060, apud Murat., Ant. Ital. tom u, pag. 1039 ubi uocatur Aylardus.

Ioannes episcopus Taracinensis. Deest in uaticano, nisi forte idem sit episcopus, qui ibidem sub ementito Ioannis Firmanensis nomine comparet. Firmane enim tabule nullum eius nominis episcopum tunc admittebant.

Atto episcopus Teatensis. Male in uaticano episcopus Reatensis. Nam Ughellius, qui non aliam lectionem,  nisi hanc uaticanam uiderat, ex illa dare Reatensibus Attonem episcopum cogitur, cum maluisset Iocundum a monumentis Reatinis oblatum. Teatine uicissim Tabule Attonem annuntiant.

Ioannes Permensis forte est Ioannes Pennensis, qui hoc anno priuilegium a Nicolao papa impetrauit, legendum apud Ughellium in Pennensibus.

Gotofredus episcopus Perusinus. Bene congruunt hec Ughellio, et in uaticano catalogo deest.

Gotofredus episcopus Atellanensis. Optime et episcopum hunc in seriem Atellanorum episcoporum Ughellius non accensuit ex uitiata uaticani lectione prohibitus; habet enim uaticanus Auellanensis. Que hec sedes?

Guillelmus Numanus, nunc Humanus; ita enim Humana urbs medio euo dicta, quam cathedram tunc habuisse Guillelmum quemdam docet instrumentum apud Ughellium in Apruntinis pag. 353.

 Erasmus Fesulanus. uaticanus legit Transmundus. Sed memorat Ughellius instrumentum quoddam anni 1067, in quo de inauguratione Transmundi eodem anno 1067 fit mentio. Quomodo ergo concilio huic anno 1059 Transmundus subscripserit? Bene ergo Erasmus signatur, qui ante Transmundum in Fesulanas tabulas  referendus est.

Rofredus Atestensis [f., Astensis], nam Astensem adfuisse ex Arnulfo, de quo in Prefatione diximus. Tabule Astenses apud Ughellium hiatum hic habent uastum, ut hunc commode admittant. Male in uaticano Nofredus Senensis; cum Ioannem tunc Senensibus prefuisse et Tabule Ughelliane demonstrant, et in hoc catalogo legitur.

Marius Fundensis. uatic. Martinus. Utra melior lectio?

 Guido episcopus Wulturnensis [f., uolaterranensis]; nam eius nominis episcopus tunc agebat uolaterris ex Ughellio. uicissim Petrus Wulturnensis, qui statim additur in catalogo Wulturnensibus infulis ornabatur.

Adulfus Fertranus [f., Felteanus]. In uatic. deest nomen sedis. Feltrenses Tabule habent hiatum hoc episcopo explendum.

Petrus Aprutianus. Congruunt Ughelliana documenta. Quid est illud uatic. P. Apicrensis?

Anselmus Luciensis. Optime, male in uatic. Lunensis. Ita fert documentum anni 1058, apud Murat. Ant. Ital. tom. u, pag. 974. Quare expungendus in Ughellio Anselmus Lunensis ex uitiata lectione natus.

Theotius Senogalliensis. Meminit huius S. Petrus Damiani teste Ughellio. Ergo male in uaticano appellatur uisodonius.

Arduinus Tudertinus. uatic. Martinus. Que melior?

 Arduinus Fanensis. Hunc et Fanenses tabule offerunt apud Ughell.

Gerardus Teatinus. Maluerim Reatinus, ut in uaticano; cum episcopi finitimi hic recenseantur.

Benedictus Simphronensis. Ita et Ughellius. Quid in uaticano B. Sipontinus?

Gislebertus Tuscanensis. Nescio ubi nomen huius episcopi inter Patres synodi huius legerit Ughellius; cuius etate subscriptiones iste ex codice Florefiensi nondum prodierant; nichilo tamen secius synodo adfuisse hunc ipsum Gislebertum affirmat, et quidem recte, ut hinc discimus.

Achinus Asisinus ex hoc uno documento notus est, ignotus Ughellio.

Ingo Balneoregensis. uaticanus, Isidorus. Ughellius ex hoc uno documento dedit Gibertus. Cui deferamus?

Tegruno Populoniensis. uatic. Regino. Sed in tabulis Ughellianis notus est Tegrino, quanquam biennio  citius anno 1061, ut est in Ughellio, eius exordium statuamus oportet, hac subscriptione iubente.

Deodatus episcopus Borbinensis; nempe montis Corbini in Apulia, qui dein episcopatus Wulturnensi coniunctus nomen suum amisit. Coniunctionem hanc nondum factam anno 1059 ex hoc unico documento discimus.

Arechis episcopus Aliphane. In catalogo uaticano nomen hoc cum uoce episcopus coalescens monstrum exhibet, nempe archiepiscopus Aliphane. uerum nomen ne in Ughellio quidem habes.

Gunibertus Paulinonensis. In uaticano Cumebertus Maurinensis. Ubique uitiata lectio; est enim Cunibertus Taurinensis, de quo in prefatione.

Opizo Boliensis. An Luiso Bobiensis Ughellio in Bobiensibus notus?

Benzo Albensis. Notus episcopus ex Panegirico Henrici III imperatoris ab eo scripto, et a me sepe in hoc opere producto. Ughellium latuit.

 Guillelmus Pampulie. An Guillelmus Pompiliensis seu Foro-Pompiliensis? Honestum quidem Ecclesie illius tunc episcopum statuit Ughellius; eumdemque inter Patres concilii huius Romani subscriptum legisse se in Codice uaticano affirmat; at Codicis Romani ee sunt, que apud Labbeum representantur, nichilque de Honesto Pompiliensi ferunt. Profert ille documentum de Honesto anni 1037, et alterum anni 1062: ex postremo uero isto an. 1062 uecchiazanus in noua Ughellii editione expressit non quidem Honestus, sed Gualfonius, quod aliquanto propius ad Guillelmum accedit.

Gregorius uercellensis. Notus Ughellio presul. Ceteras subscriptiones omitto, quod nullas explicationes uel correctiones poscant.



X. Nicolaus II Geruasio archiepiscopo Remensi mandat ut [Guilbertum] episcopum Bellouacensem, inuito eo consecratum, ab administrando munere remoueat donec ad synodum uenerit. 
[DUCHESNE, Hist. Franc. Script. Iu, 199.]


NICOLAUS episcopus, seruus seruorum Dei, GERuASIO uenerabili archiepiscopo Remensi, salutem et apostolicam benedictionem.

Audiuimus relatione multorum, quod Beluacensis episcopus contra statuta canonum, sine uobis et sine uestro assensu fuerit consecratus, et, quod peius est, ad episcopatum sublimatus. Accingimini igitur, et fultus hac nostra auctoritate, ex parte omnipotentis Dei, auctoritate beati apostoli Petri, omne episcopale officium sibi, usque dum ad Romanam synodum in tertia septimana post Pascha ante nos discutiendus  ueniat, interdicite. Si autem in aperto res est quod pecuniam dederit, omnibus Beluacensibus clericis ac laicis, ut sibi ante predictum nostrum iudicium non obediant, sub excommunicatione, predicti apostoli Petri auctoritate interdicite. Non enim ob hoc promotus est ut sit episcopus, ut beatus Gregorius dicit, sed ut fiat lupus et sancte Ecclesie inuasor et detestandus hereticus. Siluanectensi enim uestro suffraganeo episcopo, si eum pecuniam dedisse presciuit, et uestrum assensurum in maledictionis herede benedicenda non habuit, similiter omne episcopale officium, usque dum ad predictam synodum ueniat, et nobis et tibi digne satisfaciat, beati apostoli Petri auctoritate interdicite.



XI. Nicolaus II decimas castrorum Arni, Ciuitelle et Pilonici confirmat monasterio Sancti Petri Perusini. 
[MARGARINI, Bullar. Casin. II, 94, ex archiuio monasterii Sancti Petri Perusini, capsula priuilegiorum no 9.]


In nomine sancte et indiuidue Trinitatis, Patris, et Filii, et Spiritus sancti. NICOLAUS, diuina annuente clementia, sancte Romane et apostolice Ecclesie pontifex, anno primo pontificatus sui in sacratissima sede Beati Petri apostoli, indictione tertia decima.

 Deuotioni seu beneuolentie fideliter et assidue obsequentium sancte Romane et apostolice sedi, diebus nostri sacerdotii, non debemus inueniri ingrati, quin satagamus eis impertiri quidquid omnipotentis pietas nobis inspirauerit, ad laudem et gloriam nominis sui, atque augmentum nostri solatii. Prouocamur siquidem ad hoc uerbis Domini dicentis: Qui in modico fidelis est, et in maiori fidelis erit, et quia omni habenti dabitur et abundabit. Unde tuam industriam et beneuolentiam, carissime fili et abba Bonizo, considerantes erga seruitium et fidelitatem sancti Petri nostrorumque fidelium hactenus promptam et liberalem, et quod supra facultates monasterii tibi commissi, assidue graueris seruitio sancte Romane Ecclesie, placuit nobis consilio et  interuentu fidelium nostrorum, cenobio tuo aliquid adiungere quo ualeas nobis nostrisque successoribus largius et liberius inseruire. Itaque quia monasterium tuum specialiter iuris Sancti Petri est, cuius etiam uocabulo insignitur, quod in presentiarum possumus gratanter ei concedimus, et uelut de manu nostra in manum nostram nichilominus transferimus, dum aliquid possessionum apostolice sedis nostre adiicimus ipsi tuo monasterio, quod ipsi sedi apostolice noscitur pertinere, scilicet ex tribus castellis et uillis eorum, et pertinentiis in massa Sancti Petri constitutis, id est, Arni, Ciuitella, Pilonico omnem decimationem ex agris, uineis, siluis, oleribus, pecoribus, uel animalibus omnibus, que sub uirga pastoris transeunt, siue, ut beatus Augustinus monet,  de militia, de negotio, de artificio decimas, et omnium frugum primitias. Hec pariter et in integrum monasterio tibi commisso, et per illud tibi, carissime fili Bonizo, tuisque successoribus ibidem regulariter promouendis in perpetuum concedimus, et hac nostre apostolice auctoritatis confirmamus pagina ad honorem Dei, et beati Petri apostoli, et ad profectum ordinis monastici, uel ad deuotionem et susceptionem fidelium prefati apostoli, ceterorumque pauperum Christi. Si quis autem, quod non optamus, temerario ausu hanc nostre apostolice auctoritatis concessionem in aliquo uiolare presumpserit, districte excommunicationis reatum pro suo sacrilegio se incursurum cum perdito Iuda nouerit, insuper humanis legibus reus, decem librarum auri  multe nomine componat, medietatem sacro nostro Lateranensi palatio, et medietatem prefato beati Petri monasterio. Qui uero deuote obseruarit, remissionem peccatorum suorum, et benedictionem a Domino, interuentu sanctorum apostolorum consequatur. Amen.

Ego Nicolaus, Dei gratia sancte Romane et apostolice sedis episcopus, concessi, et subscripsi.

Ego Petrus, episcopus Ostiensis, SS.

Ego Humbertus, dictus sancte Ecclesie Silue Candide episcopus, consensi, et SS.

Ego Heldibrandus qualiscunque archidiaconus sancte Romane Ecclesie, consensi, et SS.

Ego Aimo, huius concessionis notarius, cognoui  et SS.

Anno Domini 1059, II Idus Octobris.



XII. Bulla Nicolai II pro ecclesia S. Andree Empulensis. 
[LAMI, Monum. Eccles. Florent. Iu, p. 104.]

NICOLAUS episcopus, seruus seruorum Dei, MARTINO plebis Sancti Andree site Empule rectori, suisque successoribus communiter uicturis in perpetuum.

Licet ex uniuersalitate apostolice sedis, cui Domino propitio presidemus, Ecclesiis omnibus solertem prouisionem incessanter debeamus, Florentine tamen nostre cure specialiter episcopali regimine commisse prout competit, ita flagranti amore ut in perpetua religione consistat et stabili securitate  perfruatur, sollicitudinem impendere curamus. Quamuis perplurime plebes, Christo prosequente, ad hoc sunt nostro studio, nostraque opere prouecte, quatenus, circa easdem clericorum communis aggregata societas sempiterna perseuerantia socialiter in sancto proposito uiuat. Quapropter communi uoto unanimes nostram postulauerunt misericordiam, que sibi, uel nos ipsi ex nostris concessimus; uel que fideles sincera deuotione peccatorum pretia contulerunt, nostra firmari auctoritate. Nos autem condescendentes eorum necessitati annuimus religiosis petitionibus. Nimirum quanto manifestius nouimus prauos indesinenter insidias in bonos excogitare, tanto magis, etsi nobis uiuentibus non est uerendum, defensionis clypeos undique ne  preualeant opponere debemus, ut ipsi religiosum uidelicet tramitem sectantes collato munere gaudeant, et secundum Psalmiste uaticinium de uirtute in uirtutem ambulando semper in melius proficiant, et hi scilicet contrarie partes inferiora petentes, superiorum uiso prouectu, deficiant sua obstinatione ac uehementer tabescant. Canonicam ergo sequentes auctoritatem, quod olim, dum simplicem episcopatus prelationem exerceremus, prefatis concessimus plebibus, nunc firmiori et ualentiori priuilegio utique apostolico concedimus, firmamus, stabilimus, et inconcusso fundamento perenniter uobis sancimus, et uestre plebi primitias; quartam uero decimarum partem tam uobis quam etiam  ceteris clericis uobiscum canonice uiuentibus, mortuorum autem testamentorum dimidiam, uestimenta quidem tota, sepulturas omnes, oblationes denique integras prorsus: predia omnia siue a nobis donata, seu a nostris predecessoribus concessa, uel a cunctis fidelibus quocunque modo iuste acquisita uel acquirenda. Absolutos quoque per nostri priuilegii sanctionem uos reddimus ab omni seculari et mundana conditione quoad durare studueritis in sancta conuersatione, ita ut nulla sacramenti potestate ad publica placita subiici compellamini, preter per ipsum Florentinum episcopum. Ipse tamen congruum uobis secundum uires opponens tutamen, superflua postposita exactione, non plus cogat sibi ex debito soluere quam quod nostro nobis  soluitis tempore. Quincunque itaque huius nostre iussionis atque promulgationis pius conseruator et integer defensor exstiterit, omnipotentis Dei gratiam, principumque apostolorum Petri et Pauli, nostramque benedictionem, habebit; qui uero temerario ausu infringere fuit conatus, siue episcopus seu quelibet magna paruaque persona, nisi digna emendatione quod deliquerit correctum fuerit, auctoritate Patris, et Filii, et Spiritus sancti, excommunicatum et anathematizatum se nouerit: ut uobis hoc totum firmissime possit uigere, presentem paginam nostro sigillo iussimus insigniri, nostraque subscriptione muniri, etc.

Datum Florentie III Idus Decembris, anno Domini nostri Iesu Christi 1058, per manum Humberti  sancte Ecclesie Silue Candide episcopi, et apostolice sedis bibliothecarii, anno pontificatus primo domini PP. Nicolai secundi, indictione XIII.



XIII. Nicolia II priuilegium pro monasterio S. Martini Augustodunensis. 
[BULLIOT, Essai historique sur Saint-Martin d'Autun, tom II, p. 30.]

NICOLAUS episcopus, seruus seruorum Dei, dilectis filiis in Christo, GREGORIO uenerabili abbati cenobii S. Martini Eduensis, omnique monasterio eiusdem congregationis in perpetuum.

Quoties a nobis illa tribui optantur que dationi incunctanter conueniunt anime, nos decet libenter  concedere, et petentium desideriis congruens impertire suffragium, atque ideo qui postulastis a nobis priuilegium sedis apostolice monasterio S. Martini in suburbio Edue ciuitatis sito, cui preesse digno sceris, quod constat a piissimo imperatore Carolo Augusto ob amorem Cunctipotentis et reuerentiam ipsius confessoris beatissimi Martini propter suorum indulgentiam peccaminum uiteque eterne remunerationem reformatum atque reedificatum, facere deberemus: inclinati igitur uestris postulationibus, clementer annuimus et prefatum monasterium in quo diuino nuncupati estis obsequio apostolice sedis patrocinio et priuilegio communimus. uolumus, concedimus, statuimus, ut idem monasterium in nullo alicui nisi tantum apostolice Ecclesie respondere  teneatur, et ab omni alia iurisdictione et subiectione liberum sit et exemptum, et quod nulli imperatori, nulli regum, nulli antistitum, nulli quacunque predito dignitate, nulli unquam liceat de rebus mobilibus uel immobilibus que eidem monasterio per precepta a iam dicto piissimo imperatore Carolo siue ab aliis imperatoribus seu regibus, uel ab aliis qualibuscunque personis hactenus concessa sunt, uel in futurum a quibuscunque de propriis fuerint iure condonate, sub cuiuslibet causa occasionis uel specie munere , auferre, neque suis usibus applicare, et cuncta que ibi sunt oblata uel offerri contigerit a presenti tertia decima indictionis tempore . . . . . . . . . et sine inquietudine in substentatione iam dicti monasterii et usibus abbatum, et monachorum  sub regula Patris Benedicti ibi Deo militantium, uolumus et precipimus possideri; ea uidelicet conditione quod nullus episcopus dicte ciuitatis, neque comes, in prefato monasterio cum omnibus ad se pertinentibus suis rebus audeat applicare atque in aliquo usurpando adiungere. Sed liceat seruis Dei ibidem degentibus, sine alicuius inquietudinis molestia, libere et quiete Christo militare. Item constituimus et uolumus obeunte abbate eiusdem monasterii, illum dari uobis in abbatem et preponi quem fratres communi consensu elegerint, aut Romanus pontifex prouiderit ordinandum, aut subiectione monachorum eiusdem loci consenserit ordinatum. Hoc quoque capitulo presenti subiungimus  ut locum auaritie secludamus nullum de regibus, de episcopis, de sacerdotibus uelle de quibuscunque fidelibus per se suppositamue personam de ordinatione eiusdem abbatis uel clericorum aut presbyterorum, uel de largitione chrismatis aut consecratione basilice, uel de quibuscunque causis ad idem monasterium pertinentibus, audere in qualibet specie, premii loco, quidquam accipere, neque eidem abbati pro ordinatione sua aliquid dare. Neque episcopus ciuitatis ipsius nisi ab abbate ipsius monasterii inuitatus, ibidem missas agat publicas, neque stationes uel uisitationes in eodem cenobio indicet uel faciat, ne seruorum Dei quies quocunque modo populari conuentu ualeat perturbari; neque paratas aut mansionaticos, uel procurationes presumat  exigere. Susceptionem autem fidelium et religiosorum atque beneficentiam quam iubet Apostolus cunctis exhibendam pro possibilitate loci et facultatum non modo fieri ibidem non denegamus, uerum etiam suademus. Si quis uero episcoporum, sacerdotum, abbatum, iudicum, comitum aut secularium personarum contra hanc nostre institutionis paginam uenire tentauerit, percussus apostolico anathemate, potestatis honorisue sui dignitate careat, reumque se coram diuino iudicio cognoscat. Et nisi (a que male sunt acta defleuerit, a sacratissimo corpore Dei et Domini nostri Iesu Christi alienus fiat, atque eterno examini districte ultionis subiaceat. Cunctis autem eidem loco iura seruantibus, sit pax Domini nostri I. C., questus et hic fructum bone act onis accipiant,  et apud districtum iudicem premia eterne pacis inueniant. Amen.

Datum Florentie quarto Kalendarum Ianuarii, anno ab Incarnatione Domini 1059, per manum Humberti, sancte Ecclesie Silue Candide episcopi et apostolice sedis bibliothecarii, anno I pontificatus domini pape Nicolai II, indictione uIII.



XIu. Priuilegium monasterio Sancte Felicitatis concessum a Nicolao II. 
[MANSI, Concil. XIX, 870.]

NICOLAUS episcopus, seruus seruorum Dei, TEIBERGAE abbatisse monasterii Sancte Felicitatis, iuxta  Florentiam siti, sibique successuris, et in sancto proposito permansuris, in perpetuum.

Quoniam Omnipotentis dignatio suo gratuito munere, nullo digno precedente opere, ad hoc nostram humilitatem dignata est prouehere, quatenus per nos ubique terrarum proprio sanguine redempte Ecclesie lumen administraret indeficiens; profecto rationabile ducimus, cooperante ipso, de quo loqui presuminus, secundum proprias uires unicuique acceptum talentum distribuere, ne, apparente ipsius maiestate, quod absit! sine acquisito lucro uelut inutilis seruus uideamur remeare. Quod utique per diuinam misericordiam consequi posse speramus, si membris eius adhuc per fidem in terra celestia anhelantibus, presidia que possumus sereno affectu  suppeditare curamus. Sic enim, sic profecto supernum nostre fragilitati conciliamus auxilium, et pura intra cordis hospitium manente intentione, hominum consequimur fauorem honestum: cum licet uniuersis debitores simus gentibus, fidei lumine clarentibus; domesticis quoque nostris beneuolentie studio singularem curam impendimus, magistrum gentium sequentes, qui bonum opus adimpleri precipit in omnes, ad domesticos fidei maxime. Monasterium itaque Sancte Felicitatis cum omnibus sibi pertinentibus rebus, quod nostra episcopalis simplex adhuc dispensatio quorumdam predecessorum nostrorum negligentia destructum, coaptato nobilium sanctimonialium plurimarum collegio, reedificare curauit ex integro: nunc etiam  secundum apostolice sedis, cui deseruimus, ualentiam, per nostras manus dedicatum, stabilitate perseueranti roboramus, et confirmamus, atque ut perpetua uigeat religione, sequestrata prauorum infestatione, omnipotentis Dei committimus tutele. Cui etiam, sicut dignum nobis uidetur, quia incuria Florentinorum episcoporum sua predia nequiter sunt distracta, et sacrilegorum quorumdam temeritate inuasa, concedimus, et apostolica auctoritate stabilimus mansos et fundos uenerabili loco pia deuotione oblatos, et offerendos, ubicunque ueraci relatione eius nomini fuerint titulati, suoque iuri religiosa sollicitudine inuestiti atque inuestiendi.

Liberum preterea idem reddimus monasterium, atque absolutum ab omni seculari et mundana  conditione, siue districtione, ne liceat alicui magne parueque persone, a nobis restituta predia, firmiterque stabilita, decimales  quoque quosdam a nobis concessos aliquo ingenio euadere, aut aliqua fraude subripere, siue diminuere, fiscum denique seu debitam subiectionem exigere; sed maneat uenerabilis locus nostra tutela firmatus in sancto proposito; nullique alii sit obnoxius, nisi Florentino episcopo, qui memor nostre deuotionis sueque fragilitatis, iustitie norma seruata, secundum Doctoris gentium preceptum, eisdem sanctimonialibus honorem congruum exhibendo, nil preter blandum dominium requirat ex debito. Si autem, quod non credimus, aliquis temerarius hanc apostolicam sanctionem crudeli mente  tentauerit refringere, nostramque institutionem secundum locum ledendo cassare, nisi admonitus resipuerit, ac digne emendauerit, anathematis gladio percutiatur ab omnipotenti diuinitate, iaculata sibi de celo ultione in hac presenti carne, interficiatque eum Deus spiritu oris sui, dum uenerit iudicare seculum. Qui uero nostre roborationis pius conseruator exstiterit, in secundo aduentu mereatur illam mellifluam uocem audire: uenite, benedicti Patris mei, percipite regnum . Preterea ut hec pagina fidem legentibus astruat, et proprie manus subscriptione, et apostolici sigilli munire studuimus impressione.

+ Sigillum Nicolai pape.

 Ego Bonifacius, Albanensis episcopus, subscripsi.

Ego Ioannes, Portuensis episcopus, subscripsi.

Ego Petrus, Lauicanensis episcopus, subscripsi.

Ego Brunus, Prenestinus episcopus, subscripsi.

Ego Petrus, peccator monachus, subscripsi.

Datum Florentie sexto Idus Ianuarii, anno ab Incarnatione Domini nostri Iesu Christi 1059, per manus Humberti sancte Ecclesie Silue-Candide episcopi, et apostolice sedis bibliothecarii, anno primo pontificatus domini pape Nicolai II, indictione decima tertia.



Xu. Priuilegium Nicolai II pape pro ecclesia S. Michelis et S. Eusebii Poiensis. 
[LAMI., Eccles. Florent. Monum. II, 946.]


NICOLAUS episcopus, seruus seruorum Dei, dilecto in Domino filio PETRO, Ecclesie Sancti Michelis et Sancti Eusebii, site in loco qui nominatur Poio, rectori, suisque successoribus canonice ibidem ordinandis, omnibus quibuscunque communiter uicturis in perpetuum.

Quoniam Omnipotentis dignatio suo gratuito munere ad hoc nostram humilitatem dignata est prouehere, quatenus per nos ubique terrarum diffuse Ecclesie lumen administret indeficiens, rationabile omnino ducimus speciale regimen nostre cure commisse Florentine Ecclesie congruente prouisione impendere iugiter, sic namque Doctoris  gentium imitari ualebimus salubre documentum pro uiribus nostris, qui bonum impertiri omnibus iubet opus ad domesticos fidei, maxime cum pro nostris uiribus diuino cultu locis dicatis digna prouiderimus obsequia, ut indefessa laudatio in eis celebretur per omnia secula. Sed quia lapidei parietes non ad hoc sunt constructi ut Deo possint dignas promere laudes, congruum profecto uidetur ad diuini operis perfectionem clericorum circa uenerabilia loca ordinare sedulam frequentationem: qui quidem nisi terrenis corporaliter sustententur stipendiis, idonei uix possunt existere cultibus diuinis; cum ipse mundi Conditor secundum humanam unitam sibi materiam dignatus sit perferre  sitim et esuriem. Ad gloriam itaque illius, per quem uiuimus et sumus, pretiosissimi Michelis archangeli atque Eusebii basilicam nostro quidem hortamine, Florentinorum uero ciuium sumptibus, pulchra specie instauratam, episcoporum aggregato cetu, propriis manibus episcoporum Perusini et Rosellani reddidimus dedicatam. Quam nudam sine dote dimittere indignum ualde iudicauimus apostolica sedulitate, cui precipue competit honestati studendo omnibus, nedum iniuriam patientibus, pia sollicitudine subuenire. Assistentium ergo fratrum hortatu, proprio quoque consilio, roborati, presente Florentino populo, pro peccatis eiusdem ciuitatis presulum, ob nostram quoque deuotionem, denique propter totius populi salutem, consecratis altaribus  prediorum et omnium suarum rerum, quas saltem ad presens potuimus, inuestituras apostolicas obtulimus. Suscipe igitur, sanctissime Michel atque Eusebi, tibi iamdudum deuotissimi pape Nicolai uoluntarium munus, tuarumque rerum per me amodo et usque in sempiternum singulare et integrum sine aliqua controuersia aggredere dominium, quatenus tuo nomini in aula dedicata religiosus clerus Deo omnipotenti laudum rebet cantica. Designentur autem tua predia per subiecta uocabula scilicet, totus circuitus adiacentis Ecclesie in integrum, nec non portus et uitrecetum, nec non et dominicata et uinea, que detinent filii Ioannis filii Bonize; et uinea quam detinet Aczo presbyteri Cresci cum salecto quod detinent filii Morandi, hec omnia  huius Ecclesie habentur propria, et petia de terra posita in capite pontis riui sancti Andree, et mantum in Rusciano.

Hec uero omnia summotenus memorauimus, ne quis dubitet multo ampliora predia hanc ecclesiam non detinere. Absoluimus preterea liberumque eumdem uenerabilem locum apostolica sanctione persistere iubemus, nec liceat alicui parue magneque persone ibidem canonice aggregatos clericos dehonestare, et plancitando infestare uel debitum tributum ab eis exigere, seu aliqua occasione sibi a nobis aut ab aliquibus fidelibus res concessas, siue concedendas, inuadere, subtrahere, diminuere; sitque immunis predictus locus ab omni pensione,  sub sancti Michelis et sancti Eusebii tuitione, nulliusque subiiciatur dominio, nisi Florentino episcopo. Si quis ergo, quod non credimus, sacrilega mente, quod in conspectu Humberti cardinalis Silue Candide, atque Hildebrandi sancte Romane Ecclesie archidiaconi, nec non episcoporum Perusini et Rosellani, et Furcunensis, iuste stabiliuimus, conatus fuerit infringere, centum auri libras prefate basilice cogatur persoluere, medietatem episcopo Florentino, et medietatem clericis eiusdem Ecclesie consistentibus, descendantque super eum omnes ille maledictiones, nisi admonitus satisfecerit, quas in Deuteronomio sanctus ascripsit Moyses; utque interficiat eum Deus spiritu oris sui, sicut Dathan et Abiron, quos uiuos terra deglutiuit. Preterea ut  hec pagina plenam fidem presentibus seu etiam posteris astruat, et proprie manus suscriptione, et apostolici sigelli muniuimus impressione.

Ego Bonifacius, Albanensis episcopus, SS.

Ego Petrus, sancte Gabinensis Ecclesie episcopus, SS.

Ego Bruno, Prenestinus episcopus, SS.

Ego Stephanus, apostolice sedis seruus, de titulo S. Chrysogoni presbyter, SS.

Ego Ioannes, Portuensis episcopus, SS.

Ego Petrus, Peccator monachus, SS.

Ego Desiderius, presbyter sancte Romane Ecclesie ex titulo S. Cecilie, SS.

Datum Florentie XuII Kal. Febr., anno ab Incarnatione Domini 1060, per manus Humberti sancte  Ecclesie Silue Candide episcopi, et apostolice sedis bibliothecarii, anno primo pontificatus domini pape Nicolai secundi, indictione XIII.



XuI. Nicolaus II ecclesie S. Andree Mussianensis bona ac priuilegia confirmat. 
[UGHELLI, Italia sacra, III, 63.]

NICOLAUS episcopus, seruus seruorum Dei, dilecto in Domino filio IOANNI priori Ecclesie S. Andree Musciani site digno preposito, suisque confratribus canonice uiuentibus, eorumque successoribus ibidem canonice manentibus in perpetuum.

Quoniam Omnipotentis dignatio suo gratuito munere ad hanc nostram humilitatem dignata est prouehere,  quatenus per nos ubique terrarum diffuse Ecclesie lumen administret indeficiens, rationabile omnino ducimus speciali regimine nostre cure commisse Florentine Ecclesie congruentem prouisionem impendere iugiter: sic namque Doctorem gentium ualebimus salubre documentum pro uiribus nostris, qui bonum impertiri omnibus iubet oportere ad domesticos fidei maxime, cum pro nostris uiribus diuino cultui locis dicatis digna prouideremus obsequia, ut indefessa laudatio in eis celebretur per omnia secula. Scilicet quia lapidei parietes non ad hoc sunt constructi, ut Domino possint promere laudes: egregium profecto uidetur ad diuini operis perfectionem clericorum circa uenerabilia loca ordinare sedulam frequentationem. Qui quidem nisi  terrenis temporaliter substententur stipendiis idoneis, uix possunt assistere cultibus diuinis, cum ipse Conditor mundi secundum humanam unitam sibi materiem dignatus sit perferre sitim et esuriem ad gloriam illius, per quem sumus, et uiuimus, et cuius misericordia gubernamur, assistentium fratrum magno quoque hortatu, nec non et presbyteri Ioannis ecclesie S. Andree Musciani site uenerandi prepositi dignissimo rogatu, proprio quoque consilio roborati presentibus scilicet nostre curie fidelibus, eiusdemque ecclesie patronis, Ioanne uidelicet, qui dicitur Corbacchione, filio Rustici, et Ugone filio Uberti, et Sichelmo, qui dicitur Morellus, filio Anselmi, et Rolandino, et Anselmo egregiis filiis Ildebrandi  filii Leonis, et Segnorello, et Bonomo egregiis filiis Rodulfi filii eiusdem Ildebrandi obnixe nostram deuotionem pro peccatis suis exorantibus; denique pro eiusdem ecclesie maxime in futuro regimine, et etiam totius populi salute, quatenus prediorum suorum, et omnium suarum proprietatum decimatione ipsi ecclesie priuilegiis preceptionem concederemus, quod saltem ad presens potuimus, et in futurum inuiolabiliter, et eternaliter obseruetur, inuestituram apostolicam obtulimus. Suscipe, Domine, sancte Pater omnipotens et eterne Deus una cum Filio tuo, et Spiritu sancto, nec non et cum B. Andrea apostolo tuo iamdudum deuotissimi pape Nicolai uoluntarium munus, ipsiusque ecclesie rerum pro me amodo, et usque in sempiternum singulare,  et integrum sine aliqua controuersia aggredere dominium, quatenus in aula tuo nomini dedicata religiosus clerus tibi Domino omnipotenti laudum reddat cantica.

Nunc itaque apostolico priuilegio concedimus, firmamus, stabilimus, et inconcusso fundamento perenniter sancimus in iam dicta ecclesia, et canonica beatissimi Andree apostoli integre omnes decimationes proprietatum supradictorum hominum, Ioannis uidelicet, qui dicitur Corbacchione, Ugonis filii Uberti, et Morelli filii Anselmi, et Rolandini, et Anselmi egregiorum filiorum Ildebrandi filii Leonis, et Signorelli, et Bonomi egregiorum filiorum Rodulfi filii item Ildebrandi, scilicet omnium illarum proprietatum, quas predicti homines possident, uel alii  per eos, uel in antea acquisierint infra totum territorium plebis S. Iuliani site Septimi, et plebis Sancti Martini site Brozzi, et plebis S. uincentii site Pese, et in tota ualle de Greue, et in uilla Noua, et in tota capella S. Pauli, et in Casignano exceptis masiis de Cuilatico, quorum decimas in Florentina canonica persoluere debent. Preterea hac eadem priuilegii preceptione omnes decimas illarum proprietatum, que olim fuerunt Benzi filii Petronis de Radda, que sunt posite in loco Godosole, et in uilla Noua, et in S. Paulo, et in Carignano, et per alia loca, et uocabula in tota iam dicte ecclesie parochia, eidem ecclesie firmiter concedimus; et insuper omnes decimas noualium de siluis supradictorum hominum ubicunque laborantur, uel laborabuntur, et omnium  aliarum siluarum quecunque laborantur, uel laborabuntur infra totum ipsius ecclesie territorium, similiter in eadem canonica concedimus. Simili modo omnes primitias populi predicte ecclesie, et integras spontaneas oblationes uiuorum, et defunctorum, et integra testamenta, et liberam sepulturam totius sui populi, et maxime patronorum, et omnium qui infra diecesim iam dicte ecclesie habitant, uel habitabunt, eidem ecclesie perpetualiter, et sine fine largimur. Prorsus predia omnia a quibuscunque fidelibus quocunque modo iuste acquisita, uel acquirenda. Electionem quoque proprii pastoris, et totam ordinationem ipsius domus, et clericorum representationem ante proprium episcopum ad ordinandum  canonicis eiusdem ecclesie libera facultate perpetualiter concedimus et stabilimus. Hec omnia concedimus clericis in ipsa aula canonice manentibus, quia olim dum simplicem episcopatus prelationem exerceremus sacerdoti Ioanni iam dicto preposito, et suis confratribus, eorumque successoribus stabiliuimus, et concessimus. Absoluimus preterea, liberumque eumdem uenerabilem locum apostolica sanctione persistere iubemus, ne liceat alicui parue, magneque persone, clerico uel laico ibidem, canonice commorantes clericos dehonestare, et placitando infestare, uel debitum tributi, uel alicuius subiectionis ab eis exigere, seu aliqua occasione sibi a nobis, aut ab aliquibus fidelibus res concessas, siue concedendas inuadere, subtrahere, diminuere.  Sitque predictus uenerabilis locus sub omnipotentis Dei, nostraque et nostrorum successorum tuitione, nulliusque subiiciatur dominio, nisi Florentino episcopo. Ipseque episcopus benigne et honeste tractando, omni superflua exactione postposita, eos semper hortetur. Si quis ergo, quod non credimus, sacrilega mente, quod in conspectu episcopi Umberti cardinalis Silue Candide, atque Ildebrandi S. R. E. archidiaconi, nec non episcoporum Perusini et Rosellani, Rozonis quoque S. Florentine Ecclesie archipresbyteri iuste stabiliuimus, conatus fuerit infringere, decem auri libras prefate basilice cogatur persoluere, medietatem Florentino episcopo, et medietatem clericis in eadem ecclesia consistentibus, descendant super eum omnes ille  maledictiones, nisi admonitus satisfecerit, quas in Deuteronomio descripsit sanctus Moyses, atque interficiat eum Deus spiritu oris sui, sicut Dathan et Abiron, quos uiuos deglutiuit terra, et insuper si clericus fuerit, sui ordinis officio priuetur. Preterea, ut hec pagina plenam fidem presentibus seu etiam posteris astruat, proprie apostolice manus subscriptione muniuimus.

Ego Nicolaus, seruus seruorum Dei, huic priuilegii pagine subscripsi.

Ego Ildebrandus, S. R. E. archidiaconus, subscr.

Ego Gerardus, sancte Rosellane Ecclesie episcopus, interfui et subscripsi.

Ego Rozo, sancte Florentine Ecclesie archipresbyter.

 Data ibidem Xu Kal. Februarii per manus Humberti episcopi sancte Ecclesie Silue Candide cardinalis, apostolice sedis bibliothecarii, anno Dom. 1059, pontificatus autem D. pape Nicolai secundi primo, indict. XII, quo uidelicet die in prefata ecclesia ab eodem episcopo Humberto iussu eiusdem D. pape duo altaria, unum in honorem B. Marie semper uirginis, et sanctarum uirginum Prisce et Margarite, et alterum in honorem S. Blasii, et sanctorum Fabiani et Sebastiani sunt consecrata.



XuII. Bulla Nicolai II pape de consecratione basilice S. Laurentii de Florentia, cui subscripsit S. Petrus Damianus. 
[MITTARELLI, Annal. Camaldul. II, Append. 164.]


NICOLAUS episcopus, seruus seruorum Dei, dilecto filio GISONI, ecclesie sancti Laurentii iuxta Florentine ciuitatis muros site, rectori, tuisque successoribus canonice ibidem ordinandis, omnibus quoque communiter uicturis in perpetuum.

Quoniam Omnipotentis dignatio suo gratuito munere ad hoc nostram humilitatem dignata est prouehere, quatenus per nos ubique terrarum diffuse Ecclesie lumen administret indeficiens, rationabile omnino ducimus speciali regimine nostre cure commisse Florentine Ecclesie congruentem prouisionem impendere iugiter, sic namque Doctoris gentium imitari ualebimus salubre documentum, cum pro  uiribus nostris, qui bonum impertiri omnibus iubet opus ad domesticos fidei maxime, cum pro nostris uiribus diuino cultui locis dicatis digna prouidemus obsequia, ut indefessa laudatio in eis celebretur per omnia secula. Sed quia lapidei parietes non ob hoc sunt constituti, ut Deo possint dignas promere laudes, congruum profecto uidetur ad diuini operis perfectionem, clericorum circa uenerabilia loca ordinare sedulam frequentationem. Qui quidem, nisi terrenis temporaliter sustententur stipendiis, idonei uix possunt existere cultibus diuinis, cum ipse mundi Conditor secundum humanam unitam sibi materiam dignatus sit perferre sitim et esuriem. Ad gloriam itaque illius, per quem uiuimus et sumus, pretiosissimi martyris Christi Laurentii basilicam,  nostro quidem hortamine, Florentinorum uero ciuium sumptibus pulchra specie instauratam, episcoporum aggregato cetu propriis manibus reddidimus dedicatam quam nudam sine dote dimittere indignum ualde iudicauimus, apostolica soliditate, cui precipue competit honestati studendo omnibus nedum iniuriam patientibus pia sollicitudine subuenire. Assistentium ergo fratrum hortatu, proprio quoque consilio roborati, presente populo Florentino, pro peccatis eiusdem ciuitatis presulum, ob uestram quoque deuotionem, denique propter totius populi salutem a nobis consecrato altari prediorum et omnium suarum rerum, quod saltem ad presens potuimus, inuestituram apostolicam obtulimus. Suscipe igitur, sanctissime Laurenti, tibi iamdudum deuotissimi  pape Nicolai uoluntarium munus, tuarumque rerum per me amodo et usque in sempiternum singulare et integrum, sine aliqua controuersia aggredere dominium, quatenus in aula tuo nomini dedicata religiosus clerus Deo omnipotenti laudum rebet cantica. Designentur autem tua predia per subiecta uocabula, scilicet, totus circuitus adiacentis ecclesie in integrum, nec non dominicatum, quod adheret regio campo ab occidente, ad meridiem, a septentrione et oriente circumdatur uia publica. Preterea iuxta fluuium Munionis, fundus magnus habetur huius ecclesie proprius. Alios denique duos fundos quorum unus positus est Carditulo, alter Iunkero, qui retinentur nepotibus Teuzonis  clerici, monstramus proprie ad regimen prefate Ecclesie retineri; mons sancti Laurentii qui ex uno latere proximatur terre Sancti Ioannis, ex alio Sancti Romuli, tertio Sancte Marie iuri uestre Ecclesie conceditur. Fundus siquidem in monte Ugonis, positus similiter ditioni memorate ecclesie consignatur, hec uero omnia summotenus memorauimus. Ne quis tamen dubitet multo ampliora predia hec ecclesia non detineri, absoluimus preterea liberumque eumdem uenerabilem locum apostolica sanctione persistere iubemus, nec liceat alicui magne parueque persone ibidem canonice aggregatos clericos dehonestare et placitando infestare uel debitum tributum ab eis exigere seu aliqua occasione tibi a nobis aut aliquibus fidelibus res concessas  siue concedendas inuadere, subtrahere, diminuere, sitque immunis predictus locus ab omni pensione, sub S. Laurentii tuitione, nulliusque subiiciatur dominio, nisi Florentino episcopo. Si quis ergo, quod non credimus, sacrilega mente, quod in conspectu episcopi Humberti cardinalis Silue Candide, atque Hildebrandi Sancte Romane Ecclesie archidiaconi, nec non episcoporum Perusini, Rosellani, et Furconensis, iuste stabilitum, conatus fuerit infringere, centum auri libras prefate basilice cogatur persoluere, medietatem Florentino episcopo, et medietatem clericis eiusdem Ecclesie consistentibus, descendantque super eum Omnipotentis maledictiones, nisi admonitus satisfecerit, quas in Deuteronomio sanctus descripsit Moyses, atque interficiat eum  Deus spiritu oris sui, sicut Dathan et Abiron, quos uiuos terra deglutiuit. Preterea ut hec pagina plenam fidem presentibus seu etiam posteris astruat, et proprie manus subscriptione, et apostolici sigilli muniuimus impressione.


CONFIRMA HOC, DEUS, QUOD OPERATUS ES IN NOBIS.
    Ego Brunus, Prenestinus episcopus, SS.
    Ego Petrus, Peccator monachus, SS.
    Ego Petrus, Lauicanensis episcopus, SS.
    Ego Bonifacius, Albanensis episcopus, SS.
    Ego Desiderius, presbyter cardinalis Romane Ecclesie, SS.


Datum Florentie XIII Kal. Februarii, anno ab Incarnatione Domini 1060, per manus Humberti Sancte Ecclesie Silue Candide episcopi et apostolice  sedis bibliothecarii, anno primo domni pape Nicolai II, indictione XIII.



XuIII. Bulla Nicolai II pape pro canonicis Pisaurensibus. 
[OLIuIERI, Memorie per la storia della Chiesa Pesarese nel secolo XIII. Pesaro, 1779, 4o.]

NICOLAUS episcopus, seruus seruorum Dei, dilectis in Christo filiis URSONI uenerabili preposito, ceterisque canonicis sancte Pisauriensis ecclesie, eorumque successoribus ibidem uicturis in perpetuum.

Debitum commisse nobis speculationis exsequimur si piis et uenerabilibus locis opportuna munimina  contra secularium impetus prouidemus. Quapropter in canonice conuersationis proposito proficere et perseuerare uos cupientes . . . petitionis uestre tenorem prefatam canonicam et uos uestraque omnia sub nostre defensionis tutela suscipimus, et quidquid ad presens in scriptis uel sine scriptis iuste et legaliter uidetur habere, aut in futuro quocunque modo humanis et diuinis legibus cognito potuerit acquirere per huius nostri priuilegii paginam in perpetuum confirmamus. Id est Dominicatam domum iuxta Ecclesiam intra ciuitatem, et que uestra circa eam sunt, et Ecclesiam sancti Clementis cum omnibus suis pertinentiis, et mansum quem Constantinus filius quondam Constantini prefate canonice delegauit, necnon et omnia  que iam dicta canonica noscitur habere, aut deinceps quibuscunque modis iuste et legaliter acquiret tam in ecclesiis, casis, terris, uineis, quam in decimis, primitiis, oblationibus uiuorum et mortuorum, quas ab ipsa matrice uestra Ecclesia, aut undecunque habere debetis, uobis uestrisque successoribus deinde, ut supra dictum est, conuersaturis, in perpetuum confirmamus, et per huius nostre constitutionis paginam corroboramus. Quocirca apostolica auctoritate statuimus ut nullo cuiuscunque ordinis aut dignitatis ecclesiastica uidelicet, uel secularis magna paruaque persona, predictam canonicam, seu uos uestrosque successores qua . . . audeat disuestire de bonis suis uel spoliare, sine canonicalis aut localis iudiciis sanctione. Si quis  igitur nostri huius statuti edictum . . . . temerario ausu infringere presumpserit, et ecclesiastice institutionis more commonitus emendare contempserit, sciat se anathematis uinculo innodandum et decem auri libras . . . compositurum, medietatem prefate canonice, et medietatem sacro nostro Lateranensi palatio. Qui uero hec propter reuerentiam apostolice sedis fideliter obseruauerit, sanctorum precibus possessor sit regni celestis.

Bene ualete.


CONFIRMA HOC, DEUS, QUOD OPERATUS ES IN NOBIS.

Datum Fani XI Kal. Maii anno ab . . . . . uerbi 1060, per manus Humberti sancte Ecclesie Silue Candide episcopi et apostolice sedis bibliothecarii, anno secundo pontificatus domni pape Nicolai secundi, indictione  XIII.



XIX. Nicolaus II confirmat fundationem abbatie S. Petri in urbe Agerensi, et priuilegia nonnulla ad eiusdem libertatem concedit. 
[COCQUELINES, I, 404.]

NICOLAUS episcopus, seruus seruorum Dei, omnibus clericis canonice uiuentibus et uicturis in ecclesia, que est constructa ad honorem sancti Petri, apostolorum principis in Agerensi castro, salutem et benedictionem in perpetuum.

Quia in commissa nobis Ecclesiarum Dei cura sollicite nobis est uigilandum, dignum et honestissimum nobis uidetur ut omnibus Dei Ecclesiis  subuenire, defendere, auxiliari et augere non desistamus. Quapropter ecclesiam Sancti Petri que sita est in prenominato castro, in tutelam sancti Petri et proprietatem suscipientes, omnibus modis studere uolumus, nostri muniminis presidio fultam, nostrorumque successorum, semper manere, quam eo quod nuperrime de potestate paganorum et gentilitatis errore diuinitus liberatam per carissimum nostrum Arnaldum nobilissimum et religiosissimum uirum, inimicorum Dei Agarenorum aduersarium et debellatorem, nouimus ac oblatam Deo et sancto Petro ab eodem et ab uxore sua Arsendi pro redemptione animarum suarum et a Guillelmo filiorum eorum, et pro eterne retributionis premio suscipimus in S. Petri proprietatem et nostram uolumus  auctoritate apostolica, contulimus et precipimus ut inuiolabili uigore habeat quidquid canonice et iuste tibi dare possumus in ecclesiasticis et mundanis rebus; ita ut nullus episcopus uel aliquis quis suus nuntius aut quelibet alia persona a clericis ibidem deseruientibus aliquod seruitium, aut redditum exigat, uel subiectionem aliquam de omnibus, que nunc habet, uel habitura est, ut nulli episcopo liceat prefate ecclesie diuinum officium prohibere, aut de clericis ibidem commorantibus quemquam excommunicare, aut sui officii persolutionem perturbare, aut aliquos causa conuersionis penitentie ad eum uenientes uel diuinum officium audituros uel ibidem remansuros, ab ea separare, aut interdicere, uel quoquomodo ledere,  quatenus perturbatione omni remota in nullo impediantur canonice uiuentes, nisi forte, quod absit! contra canonica instituta in suum episcopum aliquid faciant, unde hoc perpeti debeant. Et uolumus nos, et auctoritate apostolorum principum Petri Pauli et firmiter iubemus ut omnes ecclesias, cellas, et predia prefate ecclesie omnium, que modo habet, et habitura est in perpetuum quiete habeat et possideat, et nulli ecclesie sue sine culpa clericorum contra iussa canonum diuinum officium prohibeatur, aut excommunicetur.

Statuentes apostolica censura decernimus ut nulla persona parua uel magna nullum censum ab eadem ecclesia cum omnibus sibi pertinentibus exigere presumat, uel habeat, nisi Romana Ecclesia, que  habeat per quinquennium censum decem solides aureos. Iste et Arnaldus, uir prudentissimus, cum sua uxore et filio, et posteris de sua progenie habeat dignam subiectionem et honorem, eo quod Dei auxilio liberauerit terram illam de potestate et errore Agarenorum, et liceat eis ordinare abbatem in supra dicta ecclesia secundum suam uoluntatem, quem congruum et idoneum et seruitio Dei aptum ipse cum clericis ecclesie Sancti Petri canonice elegerint. Et abbati predicte ecclesie nullo modo liceat de prediis et de castellis uendere quoquomodo, aut alineare ad damnum ecclesie. Si quis igitur huius nostri priuilegii temere uiolator exstiterit et monitus canonice emendare contempserit, sciat se  perpetuis anathematis uinculis innodatum, et insuper centum librarum auri pena multandum, medietatem sacro nostro palatio, et medietatem prefate ecclesie. Qui uero pia deuotione conseruator esse studuerit, et de suo aliquid prefate ecclesie dederit, uel auxilium fecerit, precibus apostolorum principum Petri et Pauli peccatorum suorum omnium ab omnipotenti Deo ueniam, et eterne beatudinis consequatur gloriam.

Scriptum par manus Octauiani, scriniarii et notarii sacri palatii, in mense Aprili et indictione XIII.

Datum Rome XuIII Kal. Maii. anno ab Incarnatione Iesu Christi 1060, pontificatus domni Nicolai pape secundi anno secundo.

Ego Bruno, Prenestinus episcopus.

 Ego Arnoldus, Aretinus episcopus.

Ego Cumbertus, Taurinensium presul.

Ego Anselmus, Dei misericordia Lucensis episcopus, cognoui.

Ego Dodo, Dei nutu Rosellanus episcopus, cognoui.

Ego Anselmus, Dei gratia Castrensis episcopus.

Ego Godefridus, Perusinus episcopus.

Ego Ioannes archipresbyter subscripsi. Lucenicanus archipresbyter S. Petri, Ioannes S. Petri. Albertus archipresbyter subscripsi.

Datum Rome XuII Kal. Maii anno ab Incarnatione Iesu Christi 1060, per manus Humberti sancte Romane Ecclesie et apostolice sedis bibliothecarii, et sancte Ecclesie et apostolice sedis bibliothecarii, et sancte Ecclesie Silue Candide episcopi, anno secundo pontificatus domni pape Nicolai secundi,  indictione XIII.



XX. Bulla Nicolai II pro confirmatione iurium et bonorum monasterii S. Thome de Aposella, in quo obiit Clemens II papa. 
[MITTARELLI, Annal. Camald. II, Append., 173, ex autographo archiui S. Marie Portus Rauenne.]

NICOLAUS episcopus, seruus seruorum Dei, PETRO uenerabili abbati monasterii Sancti Thome apostoli, positi in comitatu Pensaurensi iuxta fluuium Apusella, suisque successoribus ibidem regulariter promouendis in perpetuum.

Tanta est sedis apostolice auctoritas, ut omnis  requiratur ab ea firmitas, nec putetur esse stabile, nisi quod eius fuerit confirmatum robore. Et quia nos ei presidemus, et uices beati Petri fungimur licet indigni, omni studio debemus seruientes Deo diuinoque timore repletos dirigere et adiuuare, quatenus nostro munimine fulti absque omni impedimento Deo seruire, et in suo seruitio liberius permanere possint. Quapropter per intercessionem domni Petri Damiani Hostiensis episcopi confratris nostri, et Petri abbatis eiusdem monasterii et spiritualium monachorum eius regulariter uiuentium, decreuimus ecclesie Sancti Thome apostoli et eius rectoribus presentibus et futuris tam bona ammobilia, quam immobilia que nunc habet, uel in perpetuum habitura est, confirmare et corroborare, quatenus  cum omni securitate et quietudine monasterium predicte Ecclesie maneat et ibidem Deo deseruiatur. Flexi igitur precibus, ut diximus, religiosorum monachorum corroboramus atque confirmamus nec non stabilimus tibi tuisque successoribus eidem monasterio, cui nunc presides et presidere debent in perpetuum. Quin insuper quietum facimus et securum ab omni impugnatione et lesione hominum, ut nemo sit, qui audeat quidpiam molestationis ac lesionis eidem monasterio inferre, statuentes apostolica censura ut nullus imperator, rex, dux, marchio, comes, uicecomes, et preterea nullus archiepiscopus, episcopus, et specialiter eiusdem Pensaurensis episcopatus episcopus, qui nunc est ibi, uel futurus est, nec non ciues loci illius,  uel alia aliqua persona magna uel parua aliquod inferre presumat detrimentum uel nocumentum predicto monasterio Sancti Thome eiusque omnibus bonis, quibus nunc habet, uel in perpetuum habiturus est. Insuper concedimus et confirmamus predicto monasterio omnem ipsam terram cum capellis et suis pertinentiis, quam domnus papa Clemens qui ibi obiit, obtulit predicto monasterio in perpetuum pro remedio anime sue et restauratione Ecclesie, positam comitatu Pensaurensi, inter hos fines, a primo latere riuum Reanum, a secundo latere ripam de Pizele, sicut uadit in petram de Acero, et uenit ad uiam publicam, que ducit in Lauacelli; a tertio latere riuum, qui temporaliter currit super castrum Liciole; et a quarto latere  Aposellam fluuium, qui currit usque in ipsum uestrum monasterium, cum monte Caluello et ualle Gelata, et castrum Liciole cum omnibus que intra hos concluduntur fines, cum terris, campis, casis, uineis, arboribus, pomiferis et infructiferis, et cum omnibus ad predictam terram generaliter et uniuersaliter pertinentibus. Et insuper confirmamus eidem monasterio illam turrim infra ipsam ciuitatem Pensaurensem, que nominatur Castellione cum suis pertinentiis intus et foris usque ad portam que nominatur Fanestra in perpetuum. Unde euacuamus et euacuatum semper esse uolumus et iubemus illa precepta, que de illa terra habuerunt ipsi filii Ungari, ut nullum ualorem nullamque habeant firmitatem,  per hoc nostrum preceptum, tibi tuisque successoribus a nobis pro remedio anime illius pape Clementis nostreque in perpetuum. Factum ea tamen ratione ut annualiter persoluatis exinde pensionem auri bisantini unam actionariis certis sancte Romane Ecclesie apto tempore. Si quis igitur huius nostri priuilegii uiolator temere exstiterit, et monitus canonice emendare contempserit, perpetui anathematis uinculis se innodatum nouerit, et insuper quinquaginta librarum auri pena multandum, medietatem sacro nostro Lateranensi palatio, et medietatem prefato monasterio. Qui uero pia deuotione conseruator esse studuerit, precibus apostolorum principum Petri et Pauli peccatorum suorum omnium ab omnipotenti Deo ueniam et eterne  beatitudinis consequatur gloriam.

Scriptum per manus Ioannis Scriniarii sancte Romane Ecclesie, in mense Aprilis et indictione tertia decima.

Ego Petrus, Gabinensis episcopus, SS.

Ego Bruno, Prenestinus episcopus, SS.

Ego Ioannes, Portuensis episcopus, suscripsi.

Ego Petrus, Peccator monachus et episcopus, SS.

Ego Stephanus, uocatus monachus et presbyter tituli S. Grisoni, SS.

Datum Rome XIII Kal. Maii, anno ab Incarnatione Domini Iesu 1060, per manus Humberti sancte Ecclesie Silue Candide episcopi et apostolice sedis bibliothecarii, anno secundo pontificatus domni pape Nicolai secundi, indictione XIII.



XXI. Nicolai pape II priuilegium pro monasterio monialium Sancte Iulie Brixiensis. 
[MARGARINI, Bullar. Casin. II, 95, ex archiu. monast. SS. Saluatoris et Iulie Brixien.]


NICOLAUS episcopus, seruus seruorum Dei, carissime in Domino filie OTTAE abbatisse monasterii Domini Saluatoris, et sancte Iulie uirginis et martyris, quod nouum dicitur, et in ciuitate Brixia situm est, tuisque successoribus tam presentibus quam futuris.

Quoniam semper sunt concedenda que rationabiliter atque congrue a fidelibus petuntur, ob deuotionem pii Conditoris nostri, oportet nos in priuilegiis  prestandis nostram nullo modo denegare munificentiam. Igitur, quia uestra dilectio nostre sublimitatis apostolatum humiliter rogauit, quatenus predictum monasterium Domini Saluatoris, nec non et Sancte Iulie uirginis et martyris, a piissima Ansa regina infra ciuitatem Brixiam constructum, priuilegiis apostolice sedis decoraretur, ut iam dictum monasterium Domini Saluatoris a predicta Ansa piissima regina, sub regali semper iure et ditione submissum, nullius unquam alterius ditionis, uel potestatis, uel ordinationis submitteretur dominio: uestris piis desideriis per hanc nostram priuilegii auctoritatem uel quod postulastis libenter concedimus; et ideo quorumlibet sacerdotum, et omnium hominum in prefato monasterio uel in illius  pertinentiis habitantium quamlibet iurisdictionem, uel potestatem siue aliquam auctoritatem aut ordinationem preter regie potestatis, et dispositionis culmen habere prohibemus, ita ut nisi ab abbatissa ipsius monasterii fuerit inuitatus, sacerdotum quisquam, nec etiam missarum solemnia ibidem omnimodo celebrare presumat. Hoc denique, hac nostra apostolica auctoritate, constituimus ut nulla magna paruaque persona, eidem uenerabili monasterio, siue in ancillis Dei, uel in familiis utriusque sexus, aut etiam in liberis, super terram eiusdem monasterii residentibus, uel in cunctis rebus, et possessionibus ad id pertinentibus uidelicet in casis, omnibusque rebus mobilibus et immobilibus, quoquo modo aliquam molestiam inferre presumat. Pariterque concedimus,  et confirmamus eidem uenerabili monasterio districtum seruorum et liberorum, et decimas, et primitias omnium laborum uestrorum ad basilicas et cellas in terris eiusdem monasterii constructas pertinentia, sicut per predictam Ansam reginam a piissimo Desiderio rege, et suis successoribus regibus, et imperatoribus ibidem concessum et corroboratum habetur, et a nostris predecessoribus sancte Romane Ecclesie pontificibus.

Confirmamus insuper quasdam cortes eidem uenerabili loco, uidelicet Sermionem, Ceruanigam, Nuuolariam, Berciagum, Machonem, uicum, Guarsenagum, Barbadam, Alsianum, Monticellum; Nouum, Calatonem, Ciconiariam, Miliariam, Sormidam, cum  omnibus earum pertinentiis, seu etiam omnes alias cortes, uillas, castella, cellas, seu ecclesias in terris eiusdem monasterii constitutis, et omnia eidem monasterio pertinentia. Quecunque preterea in futurum, largiente Deo, iuridice, atque canonice poteritis adipisci, firma tibi, tuisque successoribus, et eidem monasterio illibataque permaneant. Seu concedimus ut abbatissa, que pro tempore in monasterio ipso ordinata fuerit, habeat potestatem faciendi castella, et ecclesias ubicunque uoluerit in terris ad prefatum monasterium pertinentibus. Chrisma, oleum sanctum, consecrationes altarium, siue basilicarum, ordinationes abbatisse, uel monacharum, siue clericorum, qui ad sacros ordines fuerint promouendi, seu quidquid ad sacrum ministerium pertinet,  a quibuscunque catholicis presulibus fuerint postulata, gratis concedantur, et absque ulla reprehensione tribuenda, sicut Anselperga prima abbatissa eiusdem monasterii a Paulo beate memorie apostolice sedis pontifice, pro fragilitate feminei sexus obtinuit. Statuentes denique, apostolica censura precipimus ut nullus episcopus, dux, marchio, comes, uicecomes, Gastaldo, aut aliqua magna paruaque persona, ullum districtum in aliquibus locis ipsius monasterii habere, uel iudicare, seu aliquod placitum absque licentia abbatisse tenere presumat, uel res monasterii ecclesiasticas, uel seculares quouismodo alienare, aut inuadere, uel ibi molestias inferre, aut fodrum, uel mansionaticum, seu ripaticum, aut paratas, seu aliquas publicas  functiones exigere audeat. Et ubicunque abbatissa uoluerit mercatum constituere, uel edificare in locis ipsius monasterii, nullus ei contradicere presumat. Piscarias quoque ad predictum monasterium pertinentes eidem monasterio concedimus, atque apostolica auctoritate precipimus ut nullus eas inuadere aut se intromittere audeat.

Hec autem omnia, que superius memorata sunt, tibi Otte abbatisse in Domino filie, tuisque successoribus, a presenti tertia decima indictione, per hanc nostri priuilegii paginam, apostolica auctoritate confirmamus, concedimus et corroboramus secundum predictum modum. Si quis autem temerarius, quod non optamus, contra hoc nostrum priuilegium  uenire tentauerit, et sicuti a nostra apostolica auctoritate concessum et corroboratum est, permanere non dimiserit, sciat se anathematis uinculo innodatum, a Patre, et Filio, et Spiritu sancto, et ab auctoritate beati Petri principis apostolorum, nec non et cum diabolo et Iuda traditore Domini nostri Iesu Christi eterni incendii supplicio concremandum, et insuper sciat se daturum triginta auri libras, medietatem nostro sacro palatio, et medietatem prefato monasterio. Qui uero pio intuitu obseruator in omnibus exstiterit, custodiens huius nostri priuilegii constituta ad cultum Dei respicientia, benedictionis gratiam a misericordissimo Domino Deo habeat, et uite eterne particeps esse mereatur in secula seculorum. Amen,

 Scriptum per manus Octauiani scriniaru, et notarii sancte Romane Ecclesie, sexto die mensis Maii, indictione XIII.

Datum Rome, III Nonas Maii, anno Domini nostri Iesu Christi 1070, per manus Humberti sancte Ecclesie Silue Candide episcopi, et apostolice sedis bibliothecarii, anno secundo pontificatus domni pape Nicolai secundi, indictione XIII.



XXII. Priuilegium Nicolai II pape pro regali monasterio SS. Saluatoris, et Iulie Brixiensis. 
[MARGARINI, Bullar. Casinens., t. II, p. 96, ex archiuio monasterii S. Iulie Brixiensis.]

NICOLAUS episcopus, seruus seruorum Dei, carissime  in Domino filie HERMENGARDAE, abbatisse monasterii Domini Saluatoris nostri, et sancte Iulie uirginis et martyris, quod nouum dicitur, fundatum a pissima Ansa regina infra ciuitatem Brixiam, tibi uidelicet, tuisque successatricibus, in perpetuum.

Quoniam semper sunt concedenda que rationabiliter atque congrue a fidelibus petuntur ob deuotionem pii Conditoris nostri, oportet nos in priuilegiis prestandis nostram nullo modo denegare munificentiam. Igitur pia uestra dilectio nostre sublimitatis apostolatum humiliter rogauit quatenus predictum monasterium Domini Saluatoris nostri Iesu Christi, nec non et beatissime uirginis et martyris Iulie a prenominata Ansa regina intra ciuitatem Brixianam constructum, priuilegiis apostolice  decoraretur, quatenus iam dictum monasterium ab edificatrice sua, sub regali semper iure et ditione submissum, nullius unquam alterius ditionis, uel potestatis, atque ordinationis submitteretur dominio; uestris piis desideriis, per hanc priuilegii nostri auctoritatem, uel quod postulastis libenter concedimus. Et ideo quorumlibet sacerdotum, et omnium hominum in prefato monasterio quamlibet iurisdictionem, uel potestatem, siue aliquam auctoritatem, aut ordinationem, preter regie potestatis, et dispositionis culmen habere prohibemus, ita ut nisi ab abbatissa sepe nominati monasterii fuerit inuitatus, sacerdotum quisquam, nec etiam missarum solemnia ibidem omnimodo celebrare presumat. Hoc denique  hac nostra apostolica auctoritate constituimus, ut nulla magna, uel parua persona eidem uenerabili monasterio, siue in ancillis Dei, uel in famulis utriusque sexus, aut etiam in liberis super terras eiusdem monasterii residentibus, uel in cunctis rebus mobilibus, et immobilibus, quoquomodo aliquam molestiam inferre presumat. Pariterque concedimus, et confirmamus eidem uenerabili monasterio districtum seruorum et liberorum et decimas et primitias quorumcunque laborantium, ad basilicas, uel cellas eidem monasterio iuste et legaliter pertinentia, sicut per preceptum iam dicte Anse regine, et suorum successorum regum et imperatorum ibidem concessum et corroboratum habetur, et a nostris predecessoribus sancte Romane  Ecclesie pontificibus. Confirmamus insuper quasdam curtes eidem uenerabili monasterio longo tempore a sepe iam dicto monasterio possessas, atque dotentas: uidelicet Sermione, Ceruaniga, Nuuelaria, Berclagum, Barbadam, Alfianum, Caluatonem, Ciconiariam, Millarinam, Sermidam; necnon Gosenagum nouum, Monticellum, cum omnibus basilicis eidem monasterio pertinentibus, scilicet in Sermione unam, in Nuuelaria unam, in Berciago duas, in Barbada unam, in Alfiano unam, in Ciconaria unam, in Miliarina unam, seu etiam alias curtes, uillas, castella, basilicas, et omnia eidem monasterio pertinentia, que dici, uel nominari possunt. Chrisma, oleum sanctum, consecrationes altarium siue basilicarum, ordinationes abbatisse, uel monachorum, siue ceterorum  clericorum, qui ad sacros fuerint ordines promouendi, seu quidquid ad sacrum mysterium pertinet, a quibuscunque catholicis presulibus fuerint postulata, gratis concedantur, et absque reprehensione tribuenda, sicut Anselperga prima abbatissa eiusdem monasterii, a Paulo beate memorie apostolice sedis pontifice pro feminei sexus fragilitate, obtinuit. Obeunte quoque predicti loci abbatissa, nulla ibi qualibet subreptionis astutia, seu uiolentia preponatur, nisi quam sorores communi consensu, uel pars concilii sanioris, secundum Dei timorem et beati Benedicti regulam elegerint. Seu concedimus, ut abbatissa, que pro tempore in ipso monasterio ordinata fuerit, habeat potestatem faciendi  Ecclesias, mercatum, et castella ubicunque uoluerit in terris ad prefatum monasterium pertinentibus. Statuentes denique apostolica censura precipimus, ut nullus episcopus, dux, marchio, comes, uicecomes, Gastaldius, aut aliqua magna siue parua persona ullum districtum in aliquibus locis ipsius monasterii habere, uel iudicare, seu aliquod placitum, absque licentia abbatisse habere presumat, aut res monasterii ecclesiasticas, secularesue, quouis modo, alienare, uel ibi molestiam inferre, aut fodrum, uel mansionaticum, seu ripaticum, aut paratas, siue aliquas functiones exigere, uel requirere audeat. Hec autem omnia, que superius memorata sunt, tibi Ermengarde in Domino filie tuisque successatricibus a presenti tertia indictione,  per hanc nostri priuilegii paginam, apostolica auctoritate confirmamus, concedimus et roboramus, secundum predictum modum; quatenus ut hac semper gratia digniores censeamini, Dei semper timorem, et omnem in uestris cordibus habere satagite, ut quanto a secularibus tumultibus liberiores sitis, tanto amplius placere Deo totius mentis et anime uirtutibus anheletis. Si quis autem archiepiscopus, aut episcopus, imperator, rex, princeps, aut dux, comes, uicecomes, iudex, aut ecclesiastica quelibet, secularisue persona temerario ausu, quod non optamus, contra hoc nostrum priuilegium temere uenire tentauerit, et sicuti a nostra apostolica auctoritate concessum et corroboratum est, permanere non dimiserit, sciat se anathematis  uinculo innodatum a Patre, Filio et Spiritu sancto, et ab auctoritate beati Petri principis apostolorum, cuius nos immeriti uices fungimur; nec non et cum diabolo, et Iuda traditore Domini nostri Iesu Christi eterno incendio concremandum. At uero qui pio intuitu obseruator in omnibus exstiterit, custodiens huius nostri priuilegii constituta ad cultum Dei respicientia, benedictionis gratiam a misericordissimo Domino Deo consequatur, et uite eterne particeps esse mereatur in secula seculorum. Amen.

Scriptum per manus Octauiani scriniarii et notarii sancte Romane Ecclesie II Idus Maii, indictione supradicta XIII.

Datum Rome XuII Kal. Iunii, anno Domini nostri Iesu Christi 1060, per manus Humberti, sancte Ecclesie  Silue Candide episcopi et apostolice sedis bibliothecarii, anno secundo pontificatus domni pape Nicolai secundi, indictione supra scripta.



XXIII. Consecratio altarium basilice Farfensis a Nicolao II Romano pontifice facta, et monasterii illius libertas ab eodem pontifice confirmata. 
[MURATORI, Antiq. Ital. u, 1039.]

In nomine Domini, NICOLAUS episcopus, seruus seruorum Dei. Ob reuerentiam sancte Dei genitricis et semper uirginis, et domine nostre Marie, postquam renouationem consecrationis huius Ecclesie Farfensis, Deo propitio, iam honorifice expleuimus, uolentes amodo comprimere ac destruere omnium  prauorum hominum, cuiuscunque dignitatis uel gradus sint, de bonis huius monasterii inuasiones uel depredationes uel furta, auctoritate diuina, uidelicet Patris et Filii et Spiritus sancti, et beate Marie semper uirginis, beatique Michelis archangeli, et sancti Petri apostolorum principis, omniumque sanctorum, qui in celis et in terra uenerantur, excommunicamus et anathematizamus, et a liminibus sancte matris Ecclesie expellimus illos, qui porcos, boues aut oues, uel alia quelibet animalia, seu calceamenta uel uestimenta, siue libros, uel fruges, aut triticum uel uinum uel panem, seu diuersa utensilia, de hoc monasterio Sancte Marie uiolenter rapuerunt, aut deinceps rapuerint, siue furati sunt, uel amodo presumpserint, aut diutius aut foris accipiunt. Igitur  maledictionem abyssi iacentis deorsum, et maledictionem celestem et maledictionem terrestrem suscipiant, presentem maledictionem in corporum debilitatione recipiant, perditione et animarum cruciatione maledicantur cum maledictis, flagellentur cum ingratis, pereant cum superbis, crucientur cum blasphemis, torqueantur in inferis; sint maledicti cum blasphemantibus nomen Domini; sint maledicti cum desperatis, sint maledicti in oriente et occidente; sint maledicti in meridie et septemtrione; sint maledicti in die et in nocte;  maledicti intus et foris, maledicti a dextris et a sinistris; sint maledicti in domo et in agro; sint maledicti stantes et sedentes, ambulantes et moram facientes; sint maledicti bibentes et manducantes; sint maledicti uigilantes et dormientes. Obtenebrescat eis sol, cum adhuc media fuerit dies, et incursentur a diabolo et angelis suis. Excrucientur anime eorum doloribus, et exstinguatur lucerna eorum in secula seculorum, amen, nisi uenerint ad satisfactionem et congruam emendationem.



XXIu. Nicolai II epistola ad R . . . . comitem Rutennensem.---Hortatur ut ecclesiarum et pauperum sit defensor, et monasterio uirdunensi possessiones aliquas, quas iniuste detinet, restituat.

NICOLAUS episcopus, seruus seruorum Dei, R. Rutenensi  comiti dilecto filio, salutem et apostolicam benedictionem.

Cognoscentes tui animi propositum, et quod propter regnum Dei et iustitiam eius uolueris renuntiare temporali fastigio secularium occupationum, confidenter tibi denuntiamus ut, secundum quod tibi iniunximus cum ore ad os loqueremur, Ecclesiis Dei et pauperibus defensorem te opponas, iustitiamque eis acquirendo, in conspectu Dei excusatus existas, quod non sine causa gladium portas. Et quia nostrum est te admonere, si qua non negligenda cognouerimus te negligere, orando simul et precipiendo auctoritate apostolica monemus ut monasterio S. Petri sito uirduni quod uenerabilis uir consanguineus tuus Waleranus abbas regit, curtes,  quas in terra possessionis tue habere dignoscitur, restituas: ne, quod absit! ad perditionem anime tue diutius eas retinendo, excommunicationem ab antecessoribus nostris comprecatam inuasoribus eorum incurras. Nec uolumus dicas, a parentibus tuis uel uxoris tue, eas seruis Dei subtractas; quia iustus dominus reddit iniquitatem patrum in filios in tertiam et quartam generationem. Sicut enim conscia ueritatis testatur antiquitas, S. Amantius peculiaris uester patronus eas contradidit seruitorum S. Petri usibus.



XXu. Epistola Nicolai II ad clerum Sistaricensem, qua commendat Gerardum episcopum, et quedam ei prescribit. 
[D. BOUQUET, Recucil tom. XI, p. 494.]


NICOLAUS episcopus, seruus seruorum Dei, clero, ordini, plebi, consistentibus in ciuitate Sistaricensi, salutem et apostolicam  benedictionem si obedierint.

Cum nostri sit officii uniuersalis Ecclesie curam gerere, oportet nos studere omnibus ubique prodesse. Unde pro uestra salute fratrem etiam et cepiscopum nostrum Gerardum  uobis ordinauimus sacerdotem, a religiosis uiris in partibus Gallie habitantibus electum, scilicet a uenerabili fratre Cluniacensi  Hugone qui nostra uice in partibus illis fungebatur, Arelatensi archiepiscopo, episcopo Auenionensi, episcopo Cabilonensi, episcopo Aptensi, episcopo uasensi, episcopo Dignensi, episcopo Diensi. Quibus testibus de eius uita nil dubitamus. Cui dedimus in mandatis, ne unquam ordinationes presumat in eum, qui uirginem non est sortitus uxorem, neque inlitteratum, uel in quolibet corporis parte uitiatum, aut ex penitente, uel cure, aut cuilibet conditioni obnoxium, notatumque, ad sacros ordines permittat accedere; sed si quos huiusmodi forte comperit, non audeat promouere. Afros passim ad ecclesiasticos ordines pretendentes, nulla ratione suscipiat, quia aliqui eorum Manichei, aliqui rebaptisati sunt probati. Ministeria atque ornatum Ecclesie,  uel quidquid illud est in patrimonio eius minuere non studeat sed augere. De reditu uero Ecclesie, uel oblatione fidelium quatuor  faciat portiones, quarum unam sibi retineat, alteram clericis pro officiorum suorum sedulitate distribuat, tertiam uero pauperibus et peregrinis, quartam uero ecclesiasticis fabricis nouerit obseruandam; de quibus diuino erit redditurus iudicio rationem. Ordinationes uero presbyterorum seu diaconorum, nonnisi quarti, septimi, uel decimi mensium, ieiuniis, sed et ingressu quadragesimali atque mediane uespere Sabbati nouerit celebrandas. Sacrosancti autem baptismi sacramenta nonnisi in Paschatis festiuiuitate, et Pentecostes meminerit esse prebenda; exceptis his qui mortis urgentur periculo, ne in eternum pereant,  talibus debet remediis subueniri. Nunc ergo sedis nostre precepta seruanti, deuotis animis obsequi oportet, ut irreprehensibile placidumque fiat corpus Ecclesie per Iesum Christum, etc.



XXuI Nicolai II epistola ad Geruasium Remensem archiepiscopum. 
[DUCHESNE, Rer. Franc. Script. Iu, 198.]

NICOLAUS, seruus seruorum Dei, GERuASIO uenerabili archiepiscopo, salutem cum benedictione apostolica.

Licet de uestra fraternitate quedam sinistra, nec sine discussione dimittenda, peruenerint ad apostolicam  sedem: scilicet quod eius inuasoribus fauerit, quod pontificales actus postposuerit; tamen quia testimonio non leuis persone defenderis, sed potius de fidelitate sancti Petri laudaris, premissa transimus, et ut uerum sit de uobis testimonium optamus. uos autem omni conamine studete ita uiuere, ut uestri non habeant inimici unde nos possint in uos  contristare. Scitis enim quam benigna uobis fuerit communis mater sancta Romana Ecclesia, quamque de te magna ei fiducia, ut tua solertia Francorum posset succurrere pene lapse Ecclesie. Proinde agere stude quod de te sperauit apostolica sedes, et uestrum regem gloriosum castiga, precare, admone, ne peruertatur pessimorum consilio, qui nostra discordia putant se apostolicam censuram euadere: caueatque sacris canonibus, imo beato Petro resistere, nosque, qui eum sicut pupillam uolumus amare oculi, contra se mouere. Satis enim mirari potest, si pro aliquo stulto, sicut est, quem uoluit ordinari, Matisconensis episcopus, uult Deum et et sanctum Petrum offendere; nostram caritatem atque sinceram dilectionem circa se paruipendere.  An putat aliquis membrorum Antichristi, quod plus non possit ei prodesse gratia beati Petri, quam omnium impiorum perfida fidelitas? Agat itaque gloriosus rex, ut libet, contra nos, quia nos pro illo eiusque exercitu Deum semper precari parati sumus. De duce uero Gotifrido nemo uos terreat, cum fuerit opus uos uenire Romam, quia non tantum uobis impedimentum non faciet, sed etiam fideliter seruitium impendet. Salutant uos karissimi fratres nostri cardinales episcopi, necnon humilitas filii nostri Hildebrandi.





XXuII. Nicolaus II Annam reginam Gallie hortatur ut regem ad pietatis equitatisque gubernacula moderanda, statumque Ecclesie retinendum incitet. 


[Huius epistole Petrus Damianus est auctor. uide inter eius epistolas, Opp. t. I, p. 124.]



XXuIII. Nicolaus II Geruasio archiepiscopo Remensi, precipit ut damna Ecclesie uirdunensi illata reconcinnet. 
[DUCHESNE, Hist. Franc. Script. Iu, 199.]

NICOLAUS episcopus, seruus seruorum Dei, GERuASIO Remensis Ecclesie archiepiscopo, salutem et apostolicam benedictionem.

Quoniam nobis commissum est, et auctoritate beati Petri traditum, supra quem fundamentum uniuersalis Ecclesie solidatum est, quatenus et errata  corrigamus, et membra nostro capiti coherentia, ne dissonent, studeamus: tibi, utpote uelut de nostris et sancte Romane Ecclesie membris, paterne intimando precipimus, quatenus per te, quem in gremio matris tue, uniuersalis uidelicet Ecclesie, conclusum esse speramus; ne uirdunensi Ecclesie, que nobis commissa est cum fratribus, quidquam  iniurie tam per te quam per tuos inferre amodo patiaris. Quod autem contra eiusdem Ecclesie fratres nunc nouiter, et tu, et tui, damni et iniurie intulistis, communiter et sancte Ecclesie Romane causa, et nostri amore emendare te, omni occasione remota, admonendo iubemus, hoc est predam de Postuiler, que potestati tue contigit, et de Mecla, quam Engobrandus depredatus est, prede, cuius numerus infra scriptus est, ducenta sexaginta quatuor animalia. Clericos autem de eadem Ecclesia canonicos, nulla interueniente mora, recludi a captura precipias, ut pro hac et predictis rebus studiose peractis, et gratiam apostolorum principis et nostram habere promerearis.



XXIX. Nicolai II epistola ad Geruasium Remensem archiepiscopum. 


NICOLAUS, seruus seruorum Dei, GERuASIO uenerabili archiepiscopo, salutem et apostolicam benedictionem.

Quia referente filio nostro G. te in fidelitate beati Petri persistere, eiusque auctoritati per omnia reuerenter assurgere comperimus, paterna caritate sicut carissimum filium amplectimur, et amplectendo toto mentis affectu diligimus. Denique quandiu te fidelem filium exhibebis, nostra paternitas tibi nusquam deerit; imo debita caritate suffragabitur, nostraque auctoritate incessanter tuebitur.  Quod de episcopo Siluanectensi nobis per filium nostrum mandasti, quia canonicum est, cum eodem filio nostro tibi concedimus. Neque enim iustitie contraire uolumus, pro qua mori, si necesse sit, lucrum putamus. Ceterum de nostro aduentu in Franciam, nullam ad presens tibi scribimus certitudinem. Cum autem ad te noster filius uenerit, ipse tam de hoc quam de omnibus aliis te certificabit. Mandamus autem et precipimus, quatenus cum duce carissimo filio nostro pacem ineas, ut tui ad nos secure ualeant uenire, nosque eos possimus audire. Nolumus etenim duos tam carissimos filios in discordia manere.



XXX. Nicolai II epistola ad Lanfrancum. 
[THEINERUS, Disquisitiones critice, pag. 206.]


NICOLAUS episcopus, seruus seruorum Dei, fratri LANFRANCO, salutem et apostolicam benedictionem.

Satis desideratam uestram, carissime frater, ilbenter uiderem presentiam et in ecclesiasticis nostris curis libenter uestris recrearer consiliis, quem in Romanis et apostolicis seruitiis satis opportunum audiuimus. Sed quia tam facile nunc forsan fieri non potest, uolumus ipsam uestram stationem nobis et Romane matris Ecclesie esse fructuosam, ut ex fructu uestre stationis cognoscatur et fructus desiderabilis aduentus. Hos igitur nostre dilectionis filios imperatoris capellanos et nostros dialectica et rhetorica  arte caritati uestre mittimus edocendes. Ut sicut te Deo gratias singularem in hoc biuio audiuimus, sic istos singulares tecum quam cito poteris Rome uel forte cum apud uos cito uenero uideamus. Si uero diuina, ut audiuimus, pagina ab huiusmodi studio uos retinet, ex parte sancti Petri et nostra uobis precipimus, et ex uera obedientia illos edocendos uobis mandamus, quos adhuc uestre dilectioni mittimus, et uestre caritati in omnibus subueniendos relinquimus. Comitem autem uestrum, amicum nostrum, quem uestris audiuimus satis Deo gratias acquiescere consiliis, ita custodiatis, ut hic et in Christo ualere possit. Confido enim bene de illo, cuius consilium et conuersationem uobiscum audio. In clero autem et fero illo populo si potestis  fructificare, ut de talento uobis commisso mereamini tandem audire: Euge, serue bone, amen.



XXXI. Bulla Nicolai II pape ad Grimaldum Ioannem presbyterum, etc. 
[SPERANDIO, Sabina sagra, 272.]

IOANNES episcopus, seruus seruorum Dei, GRIMALDO IOANNI presbytero, BENEDICTO iudici, MARTINO filio Sabini, RICCHO DE RAYNERIO, Ioanni DE ABIZZA, Martino DE IOANNE, Petro DE URSO, Leoni DE LUPO, Petro DE HENDO, Homo DE MARTINO, seu filiis et heredibus eorum, atque consortibus quibuscunque ab eis aduocatis in re inferius legenda in perpetuum.

Cum officii nostri sit omnium Ecclesiarum Dei  utilitatibus inuigilare, Romane tamen et apostolice sedis, cui auctore Deo presidemus, oportet nos commodis sollicitus studere. Quapropter castellum, quod nuncupatur Roccha de Antiquo, quoniam a Grimaldo filio Benedicti Teobaldo cum omnibus appendiciis, et pertinenciis suis sancto Petro perpetuo iure acquisiuimus; tibi et ipsis consortibus et his atque aliis in eadem re aduocatis a uobis, seu filiis et heredibus uestris per huiusmodi nostri priuilegii paginam concedimus, et confirmamus, atque in perpetuum eo modo et tenore corroboramus, ut eam cum appendiciis eius domibus reedificatis, et habitatores ibi quantos potestis aduocetis a uobis, et singulis uestrum per domos, et familias, quique secundum  quantitatem possibilitatis sue annualiter persoluatis pensionis nomine in Pascha resurrectionis Domini beato Petro, et nobis ac successoribus nostris uos, et heredes, ac successores uestri, maiores scilicet denarios duodecim, inferiores autem retrogradu octo denarios, tertio denarios sex, quarto denarios duos; nec non et foderum facietis, et placita fideliter obseruetis nobis et successoribus, ac nuntiis nostris pro his rebus sitis in territorio Sabinensi. Statuimus quoque, et apostolica auctoritate sancimus, ut sitis sub apostolica defensionis protectione quieti, et ab omni molestatione et infestatione securi: nec alicui imperatori, duci, marchioni, uel comiti, sed ut amodo Romane et apostolice sedi, ac nunciis eius subiecti. Si que igitur persona  magna aut parua contra huiusmodi priuilegii paginam uenire presumpserit, sciat se anathematis uinculo innodatam, et insuper si quis nostrum aut successorum nostrorum aut aliquis uestrum seu heredum, successorumque aut consortium uestrorum hec omnia acta et statuta non obseruauerit, nouerit se compositurum per unamquamque domum, aut familiam, auri optimi libram unam. Qui uero pia deuotione obseruator esse studuerit, precibus apostolorum principum Petri et Pauli peccatorum suorum omnium ab omnipotenti Deo ueniam eterne retributionis consequatur, et gloriam.

Scriptum per manum Octauiani scriniarii et notarii sacri palatii in mense Aprilis, indictione XIu.

Datum Rome XIu Kalendas Maii, anno ab Incarnatione  Domini nostri Iesu Christi millesimo sexagesimo primo, per manus Humberti sancte Ecclesie Silue Candide episcopi et apostolice sedis bibliothecarii, anno tertio domni Nicolai, indictione XIu.



XXXII. Bulla Nicolai II pape pro monasterio S. Dionysii. 
[DOUBLET, Hist. de l'abbaye de Saint-Denis, 464.]

NICOLAUS episcopus, seruus seruorum Dei, omnibus regibus, episcopis et principibus presentibus et futuris nunc et uenturis temporibus.

Petitionibus congruis apostolicam dignitatem decet aurem accommodare, ut uenerabilia loca nostris  auctoritatibus si fuerint sublimata nunc et eius temporibus rata atque inconuulsa omnimodis permaneant. Igitur nouerint omnium presentium et futurorum regum, episcoporum, uniuersorumque apostolice sedis fidelium unanimitas, fratres uenerabilis monasterii Christi martyris Dionysii, ubi ipse Dominus in corpore requiescit, nostram implorasse beneuolentiam ut priuilegium apostolice dignitatis de quadam predicti loci abbatiola eis edere deberemus. Est autem abbatiola in pago Alsatiensi in saltu quidem uosagi sita, appellaturque Lebroha, quam Fulradus abbas in suo proprio munificentia domni Caroli imperatoris inuictissimi, condidit, atque gloriosissimo patrono suo domno scilicet  Dionysio contradidit. Quorum considerantes atque agnoscentes iustam esse petitionem, hoc, beati Petri apostolorum principis auctoritate, promulgantes sancimus, ut predicta abbatiola apostolica corroboratione subnixa perenni tempore illibata loco sancti Dionysii profusa permaneat. Constituimus quoque auctoritate beati Petri, ut nullus regum, nemo antistitum, uel abbatum, seu quilibet quacunque preditus dignitate, ipsum locum ullo modo inquietare audeat, non in uillis, non in mancipiis, non in auro, non in argento, non in uestibus, siue in quibuscunque rebus, sicut in priuilegiis predecessorum nostrorum domni scilicet Stephani, Leonis, alteriusque Nicolai, uel etiam in preceptis predicti Caroli magni, Heinrici quoque, ceterorumque imperatorum,  seu regum, plenissime continetur. Hec itaque que huius precepti decretique nostri pagina continet, tam uobis quam cunctis qui in eo quo estis ordine locoque successerint, in perpetuum conseruanda decernimus auctoritate et honore sancte Romane Ecclesie et sedis apostolice priuilegio. Si quis autem temerario ausu magna paruaque persona contra hoc nostrum apostolicum decretum agere presumpserit, sciat se anathematis uinculo esse innodatum, et a regno Dei prorsus alienum, cum omnibus impiis eterni incendii supplicio condemnatum. At uero qui obseruator huius decreti exstiterit, gratiam atque misericordiam, uitamque eternam a benignissimo Domino Iesu Christo consequi mereatur. Bene ualete.

 Data XIu Kal. Maii per manus Humberti cancellarii sancte apostolice sedis, in Lateranensi basilica, anno III domini Nicolai secundi pape, indictione XII.



XXXIII. Nicolai II pape priuilegium pro monasterio S. Trinitatis uindocinensis. 
[Launoii Opp., III, 354.]

NICOLAUS episcopus, seruus seruorum Dei, ODERICO religioso abbati uenerabilis monasterii uindocinensis, cunctisque successoribus eius ibidem regulariter promouendis in perpetuum.

Iustis petitionibus et quieti seruorum Dei prospicientibus  competens et facilis debetur assensus. Quapropter monasterii sancte et indiuidue Trinitatis apud castrum uindocinum siti, quod a suis fundatoribus, Gaufredo scilicet Andegauorum comite et Agnete nobilissima comitissa coniuge eius, oblatum B. Petro, et Romane Ecclesie in alodium et patrimonium nouimus, tam iuxta uotum fundatorum ipsius loci, quam etiam iuxta desiderium sanctitatis tue, carissime fili abba Oderice, ita beatorum apostolorum Petri et Pauli auctoritate sancimus, quatenus inter apostolice sedis pontificem et abbatem illius uenerabilis loci, nulla prorsus persona media habeatur. Statuimus etiam ut, defuncto abbate, ipsius monasterii successor ei eligatur de eadem congregatione, si tamen dignus  tanto regimine inueniatur. Quod si dignus apud eos non fuerit inuentus, quod absit! a Cluniaco, seu a maiori monasterio, uel undecunque melius poterunt, procurent monachi sibi patrem secundum Deum eligere, non tamen sine trium abbatum consilio, quos religiosiores de uicinis locis potuerint inuenire. Electus autem ne statim Romam uenire cogatur, a quocunque uoluerit catholico episcopo consecrationem suscipiat. Electio uel ordinatio qualiter facta fuerit, studeant monachi pape litteris intimare, ut aut emendet, si opus fuerit, emendandum, aut si fuerit secundum Deum et nostrum decretum facta electio siue consecratio, bono studio congratuletur, et ab ipso confirmetur. Precipimus etiam ut abbas ipse, qui alodiarius Romane Ecclesie noscitur ab  ipso episcopo, uel a quolibet apostolice sedis uicario, ad concilium non uocetur, nec coactus ueniat; sed Romanam Ecclesiam ipse aut per legatum suum studeat uisitare. Censum uero ad memoriam cognitionemque sempiternam duodecim solidorum de moneta eiusdem patrie sue statutum a fundatoribus loci beato Petro reddi per unum quemque annum uolumus. Quod si forte legatus Romane Ecclesie supradictum beati Petri locum uisitare uoluerit, ibi cum omni caritate suscipiatur, et que corpori erunt necessaria, ei a fratribus diligenter iuxta possibilitatem loci ministrentur. Ipse uero nichil in eodem loco per se corrigere neque occasione legationis rectorem loci uel fratres molestare presumat, sed si quid uiderit corrigendum, pape litteris ei intimare  iicebit. Illud etiam confirmamus, ut locus Sancti Saluatoris prope muros ciuitatis Andegauie constructus sub monasterio uindocinensi semper maneat, nec aliquando ibi ordinetur aliquis rector uel prepositus, nisi uoluntate abbatis uindocinensis. Hoc etiam, freti fiducia apostolice auctoritatis. prohibemus, ne in uindocinensi cenobio, seu in predicta S. Saluatoris ecclesia, ulli unquam persone, nisi soli pape liceat potestatem aut dominationem exercere, aut excommunicare, seu interdicere, etiamsi Carnotensis uel Andegauensis patria excommunicata fuerit aut interdicta; excommunicatos tamen non suscipiant. Nos autem omnia que ab ipsis fundatoribus, uel ab aliis hominum personis usque ad hanc diem eidem loco oblata sunt, nostra  auctoritate firmamus et corroboramus, ut in perpetuum iuri eiusdem loci sine diminutione uel qualibet retractatione persistant. Si quis uero contra memoratum beati Petri locum pro aliquibus rebus causari uoluerit, non ei abbas uel fratres respondeant, antequam Romanum pontificem consulant, quia quidquid sine nostro uel successorum nostrorum iudicio definitum, siue diminutum fuerit, irritum erit. Res uero que ad prefatum monasterium pertinent, in presentis priuilegii pagina idcirco nominari et exprimi uolumus, ut nulla deinceps persona aliquid de eisdem rebus eidem monasterio subtrahere, minuere, aut qualibet occasione auferre presumat. Hec sunt que ad predictum monasterium pertinere  noscuntur: in pago uindocinensi Ecclesia de Ferraria et uilla de Pruneto; ecclesie quoque quas Theodericus Carnotensis episcopus uindocinensi monasterio dedit; ecclesia Sancti Beati; ecclesia Sancti Ioannis de Castrodunensi; ecclesia de Balneolis; ecclesia de ualle Rebla; ecclesia Autheni: In episcopatu Cenomanensi, ecclesia Sancti Ioannis de uilla-Dei, et uilla ipsa cum consuetudinibus uniuersis; ecclesia Sancti Michelis de Hulleto, cum molendinis et boscis, et cum omnibus consuetudinibus suis. In foreste Wastine totum pannagium de propriis porcis omnium monachorum sancte Trinitatis, et medietas de pannagio aliorum hominum, et mel et cera eiusdem silue, assumptio etiam omnium arborum ab omnibus monachis  uindocinensibus et ab uniuersis hominibus ipsorum ad omnes utilitates suas in terris monasterii sine licentia forestariorum. In episcopatu Andegauensi ecclesia S. Saluatoris iuxta Andegauum; ecclesia Sancti Ioannis super Ligerim, super decem et nouem arpennos uinearum, et duo molendini; ecclesia Sancti Saturnini et parochia tota, et silua que dicitur Later, et terra silue, si silua fuerit exstirpata; apud-castrum Credonense parochialis ecclesia S. Clementis; de hac inter uindocinenses et beati Albini monachos in presentia nostra querimonia orta fuit, et apostolice sedis iudicio uindocinensi monasterio adiudicata; ecclesia burgi Meduanilis, et burgus totus cum integritate sua; ecclesia beati Petri de Maziaco tota; in pago Pictauiensi ecclesia  de Olona, et ecclesia beati Martini de Aualia; in pago Sconico in Olerone ecclesia Sancti Georgii, et tertia pars ecclesie insule cum consuetudinibus uniuersis; in castro Oleronis ecclesia parochialis Sancte Marie, ecclesia Rodii rebellis, ecclesia de Blasnceriaco, ecclesia Sancti Saturnini, terra Sancti Saturnini, et terra Sancti Aniani cum salinis et piscationibus et uniuersis pertinentiis suis. Si autem abbas predicti loci aduersus comitem uindocinensem, uel quemlibet hominem suum cuiuscunque honoris uir ille fuerit, querelam habuerit, incuria monasterii uindocinensis, pro dignitate et ueneratione loci querimonia ipsa finiatur, nec in ipsa curia monasterii dimidia pars cuiuslibet forfacti queratur ab aliquo uel donetur. Preterea notum  esse uolumus sancte Dei Ecclesie fidelibus, et huic nostre confirmationi adnectendum, quod Theodericus Carnotensis episcopus, in cuius diecesi supradictum monasterium uindocinense situm noscitur, Clementis pape presentie suam transmiserit epistolam, rogans eum, quatenus monasterium ipsum sic sua roboretur auctoritate, ut nulli successorum suorum post eum res huius loci auferre uel minuere, uel excommunicare, siue interdicere, uel potestatem aut dominationem in ipso loco exercere liceret, seu quolibet modo rectorem loci uel fratres inquietare auderet, quod benigne Clemens papa annuit, et nos nostra auctoritate dignum annuere censuimus. Si quis autem uiolator huius  nostri precepti exstiterit, nisi resipuerit, nec non Ecclesie satisfecerit, sciat se apostolica auctoritate perpetuo anathemate percussum, atque a corpore predicte Ecclesie diuisum, diaboloque cum impiis traditum. Qui uero conseruator et obediens huic nostre confirmationi et apostolice auctoritati fuerit, benedictione et gratia omnipotentis Dei perfruatur, et inter prospera humilis, et inter aduersa maneat securus, ut diuina misericordia munitus ualeat per beatum Petrum celestia regna intrare et cum Christo in eternum gaudere.

Scriptum per manus Octauiani scriniarii et notarii sacri palatii in mense Aprili, indictione Iu.

Datum u Kalend. Maii Rome per manus Humberti card. episcopi sancte ecclesie Silue Candide, et  bibliothecarii sacri palatii, anno ab Incarnatione Domini millesimo sexagesimo primo, anno III pontificatus Nicolai pape II.



XXXIu. Nicolai II bulla confirmantis priuilegia capitulo canonicorum Suanensium. 
[MURATORI, Antiq. Ital. u, 253.]

NICOLAUS episcopus, seruus seruorum Dei, uITALI sancte Suanensis Ecclesie preposito, ad honorem B. Petri apostolorum principis dedicate, tibique successuris, regulariter promouendis, et in sancto proposito permansuris in perpetuum.

Quoniam Omnipotentis dignatio suo gratuito munere, nullo digno preuidente opere, ad hoc nostram  humilitatem dignata est prouehere, quatenus per nos ubique terrarum proprio sanguine redempte Ecclesie lumen administraremus indeficiens, profecto rationabile ducimus, cooperante ipso, de quo loqui presumimus, secundum proprias uires unicuique acceptum talentum distribuere, ne apparente ipsius maiestate, quod absit! sine acquisito lucro, uelut inutilis seruus, uideamur remeare. Quod utique per diuinam misericordiam consequi posse speramus, si membris eius adhuc per fidem in terra celestia anhelantibus, presidia, que possumus, sereno affectu suppeditare curamus. Sic enim, sic profecto, et supernum nostre fragilitati conciliamus auxilium, et pura intra cordis hospitium manente intentione, hominum consequemur fauorem honestum, cum, licet  uniuersis debitores simus gentibus fidei lumine clarentibus, matricibus tamen Ecclesiis sedulo seruientibus, et diuina officia eis religiose quotidie persoluentibus, et apud eas canonice uiuentibus, beneuolentie studio maiorem curam quam ceteris subiectioribus clericis impendimus. Canonicam itaque sancti Petri in Suanensi urbe, quondam a Rainerio eiusdem Suanensis Ecclesie sancte memorie episcopo pia religione edificatam, et postea a Ioanne successore eius, interueniente Anselmo eorum successore, uenerabili episcopo, qui nunc prelibatam, disponente Deo, gubernat Ecclesiam, in tuitione sancti Petri sub nostra nostrorumque successorum defensione, cum omnibus que iuste habet, et in futurum  est habitura, salua predicti Anselmi episcopi auctoritate et reuerentia, suscipimus: non tamen ut sibi, que apostolica auctoritate roboramus, liceat cassare, nec alicui suorum successorum res prefatas canonice uenundare, uel aliquo pacto alienare, contrahere, uel alicui in predicta canonica ordinato clerico aliquam uiolentiam iuste liceat irrogare. Sed, ut euidentius que a prenominatis eiusdem sancte Ecclesie episcopis prefatis canonice concessa sunt, et nos hac nostri priuilegii pagina confirmamus, intelligantur, nominatim exprimimus plebem in Pitiliano sitam, cum terris, decimis, reditibus et oblationibus suis; curtem sitam Palmule uestram, cum omnibus pertinentiis et reditibus suis, et omnes decimas uestrarum terrarum in omnibus locis, ubicunque  sunt; terras, quas dedit sibi Osso pro anima sua; terras, quas obtulit sibi Guidolfus in Baranello et Oliano; terras, quas donauit sibi Gotifredus cis Calisinam fluuium; terras, quas tradidit sibi Anselmus Rainerii filius in Calonico; terras, quas adhibuit sibi Bonizo in Supano; terras, quas exhibuit sibi Eurardus notarius; terram, quam concesserunt sibi episcopi iuxta eamdem urbem; ecclesiam Sancti Martini in Coronzano sitam, cum omnibus pertinentiis suis atque reditibus; ecclesiam Sancti Georgii in Pertitio sitam, cum omnibus que sibi pertinent; mansos tres, scilicet Corbulo clerico, presbytero Dominico, et Sigizo ibidem presbytero, olim custos de plebe in urbe posita; omnes prorsus decimationes, his exceptis que quibusdam militibus  dudum ab episcopis in beneficio date sunt; et dimidium omnium oblationum, et eleemosynarum prelibate plebi oblatarum et offerendarum, eum etiam dimidia parte omnium terrarum quas habuit Giso pater Ioannis episcopi, qui uidelicet prenominate Ecclesie et canonicis cum una domo in urbe dedit; scilicet ecclesiam Sancte Marie in Lapegi sitam, et duos mansos in Ilci, et uineam et terram in plano Suanensi. Hec omnia et que sepe dicte canonice a fidelibus oblata, uel amodo offerenda sunt, tibi, uitalis dilecte fili, tuisque successoribus, clericisque in ea ordinatis et ordinandis, et in sancto proposito permansuris concedimus, et concessa confirmamus. Ut nullus unquam episcopus, nullus imperator, nullus rex, nullus dux, nullus marchio, nullus  uicecomes, nullus castaldus, nulla magna paruaque persona ea inde audeat auferre uel retollere, aut uos inquietare, aut molestias inferre; sed quiete permittamini uiuere, et Deo seruire. Si quis autem temerario ausu hanc apostolicam sanctionem infringere tentauerit, nisi admonitus resipuerit et emendauerit, gladio anathematis percutiatur, et in presenti carne pereat, et Deus, dum iudicare uenerit, spiritu oris sui eum interficiat. Qui uero pius conseruator exstiterit, sancti Petri, nostramque benedictionem, a Domino Iesu Christo promereatur eternam remunerationem.

Datum per manus Humberti cardinalis episcopi Ecclesie Sancte Silue Candide, u Kalendas Maias,  anno ab Incarnatione Domini millesimo sexagesimo primo, anno III pontificatus Nicolai pape II, indictione XIu.



XXXu. Nicolaus II Ecclesie Dorcastrensis possessiones et priuilegia confirmat. 
[MANSI, Concil. XIX, 875.]

NICOLAUS episcopus, seruus seruorum Dei, WILWINO, uenerabili episcopo Dorcastrensi, suisque successoribus ibidem canonice promouendis in perpetuum.

Cum magna nobis sollicitudine insistit cura pro uniuersis Dei Ecclesiis ac piis locis uigilandum, ne aliquam necessitatis iacturam sustineant, sed proprie  utilitatis stipendia consequantur; ideo conuenit nos tota mentis integritate eisdem uenerabilibus locis ut ea que sua sunt stabilita permaneant prouidere. Igitur quia petisti a nobis, carissime fili, cum Edwardi regis legatis, atque litteris nostri uidelicet amici, ut per nostri priuilegii paginam tue Ecclesie, tibique, nec non successoribus tuis, omnia perpetualiter confirmaremus que prefate Ecclesie iuste et legaliter competunt; suggestioni tue gratanter annuentes, per huius nostre constitutionis decretum et apostolice sedis liberale edictum concedimus, et confirmamus tibi, sicut supra legitur, tuisque successoribus ibidem canonice promouendis in perpetuum, queque prefate Ecclesie pertinent, tam que  impresentiarum possidet, uel possedit, et maxime parochiam Lindisi, ecclesiamque Stou. cum Newerca et appendiciis, quas iniuste Aluricus archiepiscopus Eboracensis inuasit, uti per legatorum nostrorum dicta, et per antecessorum testimonia et scripta agnouimus, quam que in futuro quocunque modo diuinis et humanis legibus acquirere poterit, scilicet prenominata Ecclesia, cum omnibus rebus et possessionibus suis ac pertinentiis mobilibus et immobilibus, seseque mouentibus, castris scilicet, casis, uillis, territoriis, ecclesiis, cum primitiis, et decimationibus, cum omnibus quoque que pia deuotio fidelium sacris contulit sibi, uel contulerit oblationibus, pro salute uiuorum atque etiam mortuorum.  Statuentes per huius nostre apostolice sedis, cui, Deo auctore, presidemus, auctoritatem, et nostri edicti inuiolabilem constitutionem, ut neque rex, neque archiepiscopus, siue dux, siue marchio, seu comes, aut uicecomes, nec alia siue magna siue persona cuiuscunque dignitatis uel ordinis, contra hoc nostrum priuilegium presumat prefatam Ecclesiam, aut te, carissime confrater, tuosque in perpetuum successores de bonis suis deinuestire, aut inquietare, aut aliquid ibi contra sanctos canones constituere, uel ordinare; sed ita sicut predicta Ecclesia, que omnia prelibauimus, melius firmiusue a sue constitutionis initio tenuit, teneas, possideasque, tam tu quam successores tui sub constitutionis huius pagina et apostolica sanctione. Si  quis igitur, quod non optamus! contra hoc nostrum priuilegium uenire tentauerit, et sicuti ab apostolica auctoritate preceptum ac corroboratum est permanere non dimiserit, sciat se anathematis uinculo innodatum, et cum Iuda traditore, et Dathan et Abiron partem habere, nisi forte resipuerit, et digne satisfecerit. Qui uero pio intuitu in omnibus obseruator exstiterit, custodiens huius priuilegii nostri constituta, ad cultum Dei respicientis, benedictionis gratiam a misericordissimo Domino Deo nostro consequatur, et uite eterne particeps fieri mereatur.

Dat. u Non. Maii per manus Bernardi, episcopi S. Ecclesie Penestrine, anno ab Incarnatione Domini  1051, anno tertio pontificatus Nicolai Pape II, indict. XIu.



XXXuI. Epistola Nicolai II ad Edwardum Anglorum regem. Eius pietatem in B. Petrum laudat, monasteriique B. Petri Westmonasteriensis priuilegia et possessiones confirmat. 
[MANSI, Concil. XIX, 1054.]

NICOLAUS episcopus, seruus seruorum Dei, gloriosissimo ac piissimo, omnique honore dignissimo spirituali quoque filio nostro, EDWARDO, Anglorum regi, uisitationem omnimodam, salutem mellifluam, et benedictionem apostolicam.

Omnipotenti Deo referimus grates, qui uestram  prudentissimam excellentiam in omnibus ornauit et decorauit erga beatum Petrum apostolorum principem, et nobiscum habere dilectionem, et in omnibus apostolicis consentire censuris. Litteras igitur uestre nobilitati transmittimus, et per eas societatem sanctorum apostolorum et nostram uobis damus, orantes misericordiam illius qui est Dominus omnium, et rex super omnia solus, ut ipse uos participem faciat ex omnibus, si qua sunt coram Deo, bonis operibus nostris: et fratres nos, ac socios in sua dilectione constituat in omni tempore amplius, ac non minorem partem nostri obsequii uobis reconsignet in suo regno, quam nobismetipsis prouenire optamus. Erimus etiam deinceps pro uobis sine  dubio orantes assidue, ut ipse Deus uobis subiiciat hostes et inimicos qui contra uos uoluerint insurgere, et confirmet uos in paterno solio et propria hereditate. At beatus Petrus sit uobis custos et adiutor semper in omni tribulatione. Claret enim Anglorum reges pro reuerentia et deuotione quam exhibuerunt beato Petro, gloria et honore floruisse, ac ipsius patrocinio famosos triumphos obtinuisse: cuius beati apostoli meritis, uestro desiderio et uoluntati omnipotens Deus prestet effectum, et confirmet uobis paterni regni imperium, et tribuat pacis incrementum: et post presentis uite decursum, perducat ad eternum permanentis glorie imperium. Renouamus ergo, et confirmamus, ac augemus uobis priuilegia uestra, scilicet ut absoluti sitis ab  illo uoto quod timebatis, et ab omnibus aliis peccatis et iniquitatibus uestris, auctoritate illius qui me, licet indignum, sue sancte preesse uoluit Ecclesie. Preterea illi loco, quem sub nomine sancte penitentie constituendum et meliorandum suscepistis, quoniam, ut fertur, primo antiquitus consecrationem a beato Petro accepit, cuius, licet indigni, uicarii sumus, et quia regia antiquitus sedes est, ex auctoritate Dei et sanctorum apostolorum, atque huius Romane sedis, et nostra, concedimus, permittimus, et solidissime confirmamus, ut amplius in perpetuum regie constitutionis et consecrationis locus sit, atque repositorium regalium insignium, et habitatio perpetua monachorum, qui nulli omnino persone nisi regi subdantur, habeantque potestatem,  secundum regulam sancti Benedicti, per successiones eligere ex se idoneos abbates: neque introducatur per uiolentiam extranea persona, nisi quam concors congregatio esse preelegerit. Absoluimus etiam eum locum ab omni seruitio et dominatione episcopali, ut nullus episcopus illuc intreat ordinaturus, aut precepturus aliquid, nisi ex petitione et consensu abbatis et monachorum. Et habeat idem locus liberum procinctum, id est ambitum et cemeterium mortuorum circa se, absque episcopali uel cuiuslibet respectu uel exactione, et omnia que ad libertatem et exaltationem illius loci ad honorem Dei pertinentia per nostram auctoritatem accedere possunt, hilari atque promptissima uoluntate concedimus. Possessiones autem quas  antiqui reges seu quicunque alii homines, uos quoque, et uestri barones, ad eumdem locum contulistis, et chartas que ex eis facte sunt, diuina et nostra auctoritate roboramus, et ratas ac stabiles esse decernimus; et infractores earum, uel inuasores, uel diminutores, aut dispersores, uenditores etiam, eterna maledictione cum Iuda proditore damnamus, ut in beata partem non habeant resurrectione, sed a beato Petro apostolo se iudicandos sciant, quando sedebit cum suis coapostolis iudicans duodecim tribus Isrel. uobis uero et posteris uestris regibus committimus aduocationem et tuitionem eiusdem loci, et omnium totius Anglie ecclesiarum, ut uice nostra cum consilio episcoporum  et abbatum constituatis ubique que iusta sunt, sciente pro [al per] hoc uos recepturos mercedem ab eo cuius regnum et imperium non desinet nec minuetur in seculum. ualete



XXXuII. Nicolai II pape priuilegium pro Aldredo Eboracensi archiepiscopo. 
[Stubbs, Acta pontif. Ebor. ap. TWYSDEN, Hist. Anglic. Script. Londini, 1652, fol. I, 1701.]

NICOLAUS episcopus, seruus seruorum Dei, dilecto confratri et cepiscopo ALDREDO, Eboracensi archiepiscopo, apostolice benedictionis priuilegium et salutem, et per eum sue Ecclesie suisque successoribus canonice promouendis in perpetuum.

 Quia diuinitatis occulta dispensatio, etc.



XXXuIII. Decreta Nicolai II pape.
[MANSI, Concil. XIX, 875].

Anno primo Philippi regis. Hec sunt precepta Nicolai pape in canonibus sacris uicissim reperta, que Romana Ecclesia precipue asserit tenere.

I. Primum quidem ut pax et regna Domini a fidelibus Christianis reperta et laudata, sicut Scriptura habentur, ita firmiter teneantur, infractores uero anathemate feriantur.

II. Ut nullus episcopus uel presbyter excommunicato alterius uel suo scienter communicet. Quod si fecerit, sciat sibi gradus sui periculum imminere.

III. Ut presbyteri coniugati aut uxores dimittant,  neque eum eis sine testimonio legitimo habitent, aut Ecclesiam cum ordinibus suis amittant.

Iu. Ut presbyteri, et diaconi, et subdiaconi, et omnes qui canonici sunt, uxores non habeant. Et si duxerint, deponantur et a canonicorum consortio separentur.

u. Ut ecclesie et altaria nec uendantur nec emantur. Qui autem amodo uendiderint aut emerint, anathemati subiacebunt.

uI. Ut episcopi et clerici arma non ferant, neque uenatui neque aucupio studeant, neque tabulis aut tesseris ludant.

uII. Ut episcopi canonicas uel officia ecclesiastica non uendant, et de consecrationibus ecclesiarum, aut ordinationibus clericorum, ipsi et clerici eorum  nichil exigant.

uIII. Ut ecclesie per pretium a Simoniacis consecrate denuo consecrentur.

IX. Ut presbyteri et omnes a tempore Nicolai pape usque nunc et deinceps scienter ordinati a Simoniacis sciant se non esse ordinatos, et deinceps non fiant.

X. Ut Dominicis diebus mercata non fiant, exceptis annuis feriis, et que ad uictum pertinent.

XI. Scimus quidem laicis ecclesias omnino non competere. Sed ubi illi ex toto auferri non possunt, saltem oblationes missarum et altarium laicis omnino prohibemus.

XII. De cemeteriis autem et sepultura et baptisteriis  exactionem fieri omnino prohibemus.

XIII. Si quis infra septimum consanguinitatis gradum uxorem habet, aut deinceps duxerit, ab episcopo suo eam dimittere canonice compellatur. Si uero obedire noluerit, excommunicetur.

XIu. Ut nullus abbas obedientias suas uendat, neque nullus monachus emat obedientias. Quod si presumpserint, utrique ordine officioque careant, quia Simoniace agunt. Et monachi proprium omnino non habeant.

Xu. Abbatibus, presbyteris, ministrisque quid de rebus ecclesiasticis uel sacro ministerio alienare uel obligare absque permissu et subscriptione conuentus sui nichil liceat. Quod qui presumpserit, degradetur, communione concessa; et quod temere presumptum  est et alienatum ordinatione sui episcopi reuocetur.





XXXIX. Geruasii Remorum archiepiscopi epistola ad Nicolaum II papam.---Gratias agit de benignitate legatis suis exhibita. De obitu Henrici regis dolere se ostendit, ac pontificem, si in Galliam uenerit, debito cum honore suscepturum.
[MANSI, Concil. XIX, 874.]

Excellentissimo Patri Patrum et episcoporum episcopo NICOLAO, GERuASIUS dictus episcopus fidele seruitium cum exiguitatis mee orationibus.

Gratias ago diuine primum pietati, uestre etiam, optime Pater, mediocritati quod non tantum apud uos accusatorum meorum ualuit delatio, ut non ueridica legatorum nostrorum admitteretur excusatio, nec apostolica censura mihi negaret misericordiam, in  quem non sine multorum admiratione tantum inhorruerat. Gratias nichilominus ago uestre humilitati [Forte, humanitati. HURD.]: que quanta principem et pastorem sancte Romane Ecclesie decuit benignitate, nostros legatos sanos accepit, infirmos uisitauit, mortuos sepeliuit. Etsi enim uni tantum apud uos infirmato et mortuo hec uisitationis et sepulture solatia impendistis, in uno tamen ceteros uisitastis, ceteros sepelistis. Cui non ego qui nichil sum, sed tota Remensis ecclesia, bone conuersationis testimonium perhibet. Cuius obitum, ceterorumque, qui pene omnes obierunt, audiens, incredibili tristitia sum affectus, nec unquam non odisse ualeo illum cuius superbia id effecit ut isti mitterentur. Si enim qualem existimaui legatum misissem, isti  nec mitterentur, nec fortasse morerentur: quod uestra prudentia optime recognoscit. Preterea multo grauior angit me tristitia de obitu domini regis, quod etiam uestram non latet prudentiam. Scitis enim quantum infrenes et indomiti sunt nostrates, quorum diuisionem timeo regni nostri fore desolationem. Ad quam euitandam, uestrum mihi consilium et auxilium flagito, que nulli regno utpote pater omnium, negare poteritis, presertim cum nostro semper debeatis quod optimi uiri patrie deberi censuerunt. De uestro aduentu in nostram Galliam quid animi habuerim, uiuente domino rege, licet diffamatus sim id noluisse, satis, ut puto, significaui paternitati uestre; et nunc in eo is mihi animus est, Deo testante,  ut non tantum eum desiderem, sed et sitiam, ita ut uenientem auctoritatem uestram cum tanto gaudio et honore suscipiam, quanto decet Petri uicarium suscipi, et apostolice censure per omnia  cooperator existam. Dicant aduersarii quantumlibet me infidelem et rebellem magistratui uestro; ego subiectionem meam uobis profiteor; et quicunque eam uobis negauerint, cuiuslibet ordinis sint, mihi communicare non poterunt. Obloquitur etiam aduersariis illa obedientia, quam sine omni respectu suspensionis et interdicti uestri conseruant, non sine magno damno Ecclesiarum nostrarum et nostro. Impediuit quoque meum erga uos famulatum illa suspensio. Ad quod restaurandum, sicut recuperare possibile est, si ita ad cetera redintegranda saltem aliqua spes restaret, de tanto dolore, quasi de graui somno resurgerem. Est enim mihi animus, nec despero id futurum, cum gaudio atque reuerentia quandoque apostolatum uestrum suscipere, tantumque honoris  uobis impendere, quantum persone et officio uestro conuenire manifestum est. Nec nostris temporibus fuisse, uel futurum esse in uestra sede aliquem credo, quem copiosius honorare desiderem. Nam qui nos sic honorastis prudentia et sanctitate uestra, ut de regno nostro Roma eligeret, quem sibi et mundo caput ordinaret: nos quoque tanto honore uos dignamur, quanto Dominus noster iehsu Christus Petrum decorauit, ubi Ecclesie principatu illum sublimauit. Dominus omnipotens sanctitatem uestram ad utilitatem sancte Ecclesie diutissime conseruet, et auertat a prudentia uestra, ne alicuius leuis sermo gratiam uestram mihi, neue seruitium et fidelitatem meam uobis auferat.





XL. Epistole S. Petri Damiani ad Nicolaum II.






APPENDIX.





EPISTOLA SUB FICTO ULRICI NOMINE AD NICOLAUM II PAPAM.






MONITUM.

Hec epistola ex eodem fonte prodiisse potuit ac illa quam in eumdum finem scriptam edidimus Thesauri nostri Anecdotorum. tom. I, pag. 230, cuius auctorem credidimus Guenricum Treuirensem scholasticum, uirum impudentissimum. Eam autem hic damus, ut quam corrupti fuerint illo euo presbyterorum mores demonstremus, et quam bene de Ecclesia meruerit Gregorius papa uII, qui presbyterorum matrimonia seu potius concubinatum incredibili pene labore abstulit.



 Hec est rescriptio sancti Ulrici episcopi, in qua pape Nicolao de continentia clericorum non iuste sed impie, non canonice sed indiscrete tractanti ita respondet.

NICOLAO domino et Patri, peruigili S. Romane Ecclesie prouisori, U., solo nomine episcopus, amorem ut filius, timorem ut seruus.

Cum tua, o Pater et domine, decreta  super clericorum continentia nuper transmissa a discretione inuenirem aliena, timor me perturbauit cum tristitia. Timor quidem propter hoc quod dicitur: »Pastoris sententia siue iusta siue iniusta timenda est.« Timebam enim infirmis Scripture auditoribus, qui uel iuste uix obediunt sententie, ne iniustam  conculcantes libere, onerosa, imo importabili, pastoris preuaricatione precepti se obligarent. Tristitia uero uel compassio, ne qua ratione membra possent carere capite suo tam graui morbo laborante. Quid enim grauius, quid totius Ecclesie compassione dignius, quam te summe sedis pontificem ad quem totius Ecclesie spectat examen, a sancta discretione uel minimum exorbitare? Non parum quippe ab hac deuiasti, cum clericis quos ad abstinentiam coniugii monere debucras, ad hanc imperiosa uiolentia cogere uolebas. Nunquidnam merito communi omnium sapientium iudicio hec non est uiolentia, cum contra institutionem euangelicam ac sancti Spiritus dictationem ad priuata aliquis  decreta cogitur exsequenda? Cum ergo plurima ueteris Testamenti suppetant exempla sanctam, ut nosti, discretionem decentia, tue rogo ne graue sit paternitati uel pauca ex multis huic pagine interseri. Dominus quidem in ueteri lege sacerdoti coniugium constituit, quod ei postmodum interdicere non legitur. Sed idem in Euangelio loquitur: Sunt eunuchi qui se castrauerunt propter regnum celorum, sed non omnes hoc capiunt uerbum. Qui potest capere capiat. Quapropter Apostolus quoque ait: De uirginibus preceptum Domini non habeo, consilium autem do. Qui iuxta predictum non omnes hoc concilium posse capere considerans, sed multos eiusdem consilii assentatores, hominibus non Deo pro falsa specie continentie placere uolentes, grauiora uidens committere, patrum scilicet uxores subigitare, masculorum et pecudum amplexus non abhorrere, ne morbi huius conspersione ad usque pestilentiam conualescentes, status labefactaretur Ecclesie, nimirum propter fornicationem, dixit:  Unusquisque suam habeat uxorem. Quod specialiter ad laicos pertinere idem mentiuntur hypocrite, qui quamuis in quouis sanctissimo ordine sint constituti, alienis tamen uxoribus non dubitant abuti, et, quod fiendo dicimus, in supradictis seuiunt sceleribus. Hi nimirum Scripturam non recte intellexerunt, cuius mamillam quia durius presserunt, sanguinem pro lacte biberunt. Nam illud apostolicum: Unusquisque suam habeat uxorem, nullum excipit, nisi professorem continentie, uel qui de continuanda uirginitate Domino prefixit. Quod nichilominus tuam, Pater uenerande, condecet strenuitatem, ut omnem qui tibi uel ore uel manu uotum faciens continentie, postea uoluerit apostatare, aut ad uotum exsequendum ex debito constringas, aut ab omni ordine canonica auctoritate deponas. Et ut hoc uiriliter implere sufficias, me omnesque mei ordinis uiros adiutores habebis non pigros. uerum ut uoti huius nescios omnino scias non esse cogendos, audi Apostolum  dicentem ad Timotheum: Oportet episcopum irreprehensibilem esse, unius uxoris uirum. Quam ne quis sententiam ad solam uerterit Ecclesiam, subiunxit: Si quis autem domui sue preesse nescit, quomodo Ecclesie Dei diligentiam habebit? Similiter, inquit, diaconi sint unius uxoris uiri; qui filiis suis bene presint, et suis domibus. Hanc autem uxorem a sacerdote benedicendam esse sancti Siluestri pape decreto scio te sufficienter docuisse. His et huiusmodi sancte Scripture sententiis regule canonice scriptor concordans ait: »Clericus sit pudicus, aut certe unius matrimonii uinculo federetur.«

Ex quibus omnibus ueraciter colligitur quod episcopus et diaconus reprehensibiles notantur, si in mulieribus multis diuiduntur. Et si unam sub obtentu religionis abiiciunt, utrumque scilicet episcopum et diaconum, sine graduum differentia, hec canonica damnat sententia. Episcopus autem et presbyter uxorem propriam nequaquam sub obtentu  religionis abiiciat. Si uero reiecerit, excommunicetur; si perseuerauerit, deiiciatur. Sanctus quoque Augustinus sancte discretionis non nescius, Nullum, inquit, facinus est quin admittendum sit, ut deuitetur peius. Legimus preterea in secundo Tripartite Ecclesie Historie libro quia cum synodus Nicena hec eadem uellet sancire decreta, ut uidelicet episcopi, presbyteri, diaconi post consecrationem a propriis quoque uxoribus uel omnino abstinerent, uel gradum deponerent, surgens Paphnutius in medio, unus ex illis martyribus quos Maximinus imperator, oculis eorum dexteris euulsis, et sinistris suris incisis, damnauit, contradixit, honorabilesque confessus nuptias et castitatem, dicens [licitum] esse concubitum cum propria uxore, persuasit concilio ne talem ponerent legem, grauem asserens causam que uel ipsis uel coniugibus eorum  occasio fornicationis existeret. Et hec, quidem Paphnutius, licet nuptiarum expers, exposuit, synodusque laudauit sententiam eius, et nichil ex hac parte sanciuit, sed hec in uniuscuiusque uoluntate non necessitate dimisit. Sunt uero aliqui qui S. Gregorium in sue secte sumunt adiutorium, quorum quidem temeritatem rideo, ignorantiam doleo. Ignorant enim quod periculosum huius heresis decretum a sancto Gregorio factum, postmodum condigno, penitentie fructu ab eodem sit purgatum  . Quippe cum uice quadam in uiuarium suum pisces misisset, et ablata inde plusquam millia infantum capita uideret, intima mox ductus penitentia ingemuit, et factum a se de abstinentia decretum tante cedis causam esse confessus, condigno illud, ut dixi, penitentie fructu purgauit, suoque prorsus decreto damnato, apostolicum illud laudauit: Melius est nubere quam uri; addens ex sui parte, Melius est nubere quam occasionem mortis prebere. Hunc  forsan rei euentum, si illi mecum legissent, non tam temere iudicassent, Dominicum saltem preceptum timentes: Nolite iudicare, etc. Cesset ergo sanctitas tua cogere quos tantum debet admonere, ne priuato, quod absit, precepto tam ueteri quam Nouo contrarius inueniaris Testamento. Nam, ut ait sanctus Augustinus ad Donatum, »solum est quod in tua iustitia pertimescimus, ne non lenitatis Christiane consideratione, sed pro immanitate censeas cercendum, quod te per ipsum Christum ne facias obsecramus. Sic enim peccata compescenda sunt, ut supersint quos peccare peniteat.« Illud quoque Augustini uolumus te recordari, quod ait, »nichil nocendi fiat cupiditate, sed omnia consulendi caritate; et nichil fiat immaniter, nichil inhumaniter.« Item de eodem: »In timore Christi, in nomine Christi exhortor, quicunque non habetis temporalia, habere ne cupiatis; quicunque habetis, in eis ne presumatis. Dico autem non si ista habetis, damnamini;  sed damnamini, si in eis presumatis. Si propter ista uobis magni uideamini, si generis humani communem conditionem propter excellentem uanitatem obliuiscamini.« Quod nimirum poculum discretionis in illo fonte sumit apostolice predicationis quo dicitur: Solutus es ab uxore? noli querere uxorem. Alligatus es uxori? noli querere solutionem. Ubi et subditur: Qui habent uxores, tanquam non habentes sint, et qui utuntur hoc mundo tanquam non utantur. Item dicit de uidua: Cui uult nubat, tantum in Domino. Nubere autem in Deo est nichil in contrahendo connubio quod Dominus prohibeat, attentare. Ieremias quoque propheta: Nolite, ait, confidere in uerbis mendacii dicentes: Templum Domini, templum Domini, templum Domini est. Quod Hieronymus: »Proprie, inquit, illud et illis uirginibus conuenire dico que iactant pudicitiam, et impudenti uultu proferunt castitatem, cum aliud habeat conscientia, et nesciant illam Apostoli diffinitionem uirginalem, ut sit sancta corpore et  spiritu; quid enim prodest pudicitia animo constuprato, si ceteras uirtutes quas propheticus sermo describit, non habuerit?« Quas quidem quia aliquatenus te habere uidemus, et quia discretionem licet hac in re neglectam, in aliis tamen uite tue institutionibus eam honeste conseruatam non ignoramus, huius prauitatis intentionem te cito correcturum non dubitamus, et ideo non quanta possumus grauitate, istam licet grauissimam negligentiam damnamus uel iudicamus. Quamuis enim secundum uocabula que usus obtinuit, sit episcopus presbytero maior, Augustinus tamen Hieronymo minor est, licet a minore quolibet non sit refugienda uel dedignanda correptio, presertim cum ille qui corripitur, et contra ueritatem et pro hominibus niti inuenitur. Neque enim, ut ait S. Augustinus ad Bonifacium, quorumlibet disputationes quamuis catholicorum  et laudatorum uirorum, uel Scripturas canonicas habere debemus, ut non liceat nobis, salua honorificentia que illis debetur, aliquid in eorum scripturis improbare atque respuere, si forte inuenerimus quod aliter senserint quam ueritas habeat, diuino auxilio uel ab aliis intellecta uel a nobis. Quid autem magis ueritati contrarium potest inueniri, quam hoc, cum ipsa ueritas, de continentia loquens, non unius hominis, sed omnium plane, excepto numero professorum continentie, dicat: Qui potest capere capiat? Isti nescio unde instigati dicant: Qui non potest capere, feriatur anathemate. Quid uero pro hominibus potest fieri stolidius? quid diuine maledictioni obligatius, quam cum aliqui eorum, uel episcopi scilicet, uel archidiaconi ita precipites sint ad libidinem, ut neque adulteria, neque incestus, neque masculorum, proh pudor! turpissimos amplexus sciant abhorrere, casta reuera clericorum coniugia dicant fetere, et ab eis non uere iustitie compassione, sed  false iustitie dedignatione, non ut seruos rogent continere, sed ut seruos iubeant abstinere? Ad cuius imperii, ne dicam consilii, persuasionem tam fatuam addunt suggestionem, ut dicant honestius esse occulte implicari, quam aperte in hominum uidelicet conscientia cum una ligari. Quod profecto non dicerent, si ex illo uel in illo essent, qui dicit per prophetam: ue uobis, Pharisei, qui omnia propter homines facitis. Et per Psalmistam: Qui hominibus placent confusi sunt, quoniam Deus spreuit eos. Preposteri homines qui nobis prius deberent persuadere, ut in conspectu eius, cuius nuda omnia et aperta sunt conspectui, erubescamus peccatores esse, quam in conspectu hominum homines esse. Licet ergo merito prauitatis nullum mereantur consilium pietatis, nos tamen memores humanitatis diuine, eis consilium auctoritatis nunquam a pietate uacantis per uiscera caritatis ministramus. Dicimus namque: »Eiice primum, hypocrita,  trabem de oculo tuo, et tunc prospicies ut educas festucam de oculo fratris tui.« Illud quoque rogamus eos attendere quod Dominus dicit de meretrice: Qui sine peccato est uestrum, primus mittat in eam lapidem, quasi diceret: Si lex iubet, si Moyses iubet, iubeo et ego. Sed competentes ministros eligo legis, et attenditis quia adducitis. Attendite, queso,  et quod estis, quia si te ipsum, ait Scriptura, perspexeris, nulli unquam detraxeris.

Significatum etiam nobis est de quibusdam eorum quod tanta intumescant apud se elatione, ut gregem Domini pro quo boni pastores animas non dubitarent ponere, isti etiam uerberibus absque ratione presumant laniare, quorum seuitiam S. Gregorius nimium deplorans, »Quid fiet, inquit, de ouibus, quando pastores lupi fiunt?« Sed quis uincitur? nonne qui seuit? quis persecutores iudicabit, nisi qui dorsum suum ad flagella pariter ministrarit? Quid . . . . . est autem. Audiant . . . . . fructu tantum Ecclesie scandalum inducatur, tantum clerus despectum uel ab ipsis episcopis, uel ab eorum infidelibus patiatur. Nec enim infideles dicere dubitauerim, de quibus apostolus Paulus dixit ad Timotheum: Quia in nouissimis diebus discedent quidam a fide; attendentes spiritibus erroris et doctrinis demoniorum in hypocrisi loquentium mendacium, et cauteriatam habentium conscientiam, prohibentium  nubere. Hic autem est, si diligenter inspicitis, totius eorum manipulus zizanie, totiusque uirentus zizanie, ut dum clerici licita unius uxoris consortia, Pharisaico deuicti, quod absit! furore, relinquere cogantur, fornicatores et adulteri, et aliarum prauitatum turpissimi ministri cum ipsis efficiantur, qui hanc in Ecclesiam Dei heresim, sicut ceci duces cece machinantur, ut uidelicet illud impleatur quod Psalmista eis, utpote eorum prescius erroris. taliter imprecatur: Obscurentur oculi eorum, ne uideant; et: Dorsum eorum semper incurua. Quia ergo nemo ignorat quod si per tui decreti sententiam tanquam futuram pestilentiam sollicite discretionis claritate perspexisses, nunquam quorumlibet prauis suggestionibus consensisses. Debite tibi subiectionis fidelitate consulimus, ut uel nunc ad tanti scandali ab Ecclesia propulsionem euigiles, et postquam nostri discretionis disciplinam, Pharisaicam ab Ecclesia exstirpes doctrinam, ne scilicet unica Domini . . . . .  adulterinis diutius abusa maritis, gentem sanctam, regale sacerdotium per irrecuperabile a sponso suo Christo uidelicet auellatur diuortium, dum nemo sine castimonia, non tantum in uirginali flore, sed etiam in coniugali habitu coniunctione uisurus sit Dominum nostrum regnantem per omnia secula seculorum. Amen.





ANNO DOMINI MLXu.
HUGO II ECCLESIAE NIuERNENSIS EPISCOPUS.





NOTITIA HISTORICA.


 Hugonis uicecomitis Niuernensis et Elisabethe filius Hugo, germanus autem Hugonis uicecomitis, Leonis et Reginaldi, et patruus Hugonis decani et post episcopi Niuernensis, ex canonico Antissiodorensi episcopus Niuernensis factus anno 1013, Cluniacensibus Aure uallis monachis terram S. Cyrici sitam in pago Antissiodorensi dictam uiuenz concessit mense Iulio Roberti regis anno 20. Subscripsit litteris Helmoini episcopi Alduensis Flauiniaco donantis cellam S. Georgii Colchensis anno 30.  Albuino, terram in uilla S. Benigni, ut olim Gausbertus decessor, Adelardo largitus est anno XXXII. Herimanni et Natranni antecessorum quoque ad exemplar ecclesie sue abbatiam in honorem S. Tresii confessoris consecratam, et ecclesiam S. Francouei in pago Neruensi cum duobus ibi altaribus, de quorum uno Charta a Rocleno antecessore suo facta fuerat, ut canonici communiter uiuerent dedit anno ordinationis sue XI. Duo altaria canonicis concessit mense Decembri Paberti  regis anno 33. Subscripsit fundationi ecclesie Sancti Dionysii de uergiaco anno 1032, indict. Xu, Henrici regis anno II. Subscripsit et charte Helmuini episcopi Alduensis Corbiniacense Cenobium Flauiniacensi restituentis anno 1034. Concilio Bituricensi adfuit anno 1040 et subscripsit donationi ab Aymone archiepiscopo facte monasterio S. Sulpicii. Subscripsit anno 1041 donationi facte Capitulo ab Itherio. Subscripsit charte Hugonis archiepiscopi Moguntini pro canonicis S. Pauli uII Kal. Aprilis 1044. In sequenti Henrici regis 15 preposituram, quam Hugo prepositus peruerse gesserat et episcopi in manibus dimiserat, canonicis tribuit qui eidem in compensationem ecclesiam S. Tresii dederunt, quod in synodo uercellensi anni 1050 confirmauit Leo IX. Odiloni Cluniacensi abbati reformandam commisit abbatiam S. Saluatoris anno 1045, uIII Idus Nouem. Interfuit anno 1047 dedicationi S. Marie Santonensis. Adstitit synodis Senonensi et Trecensi an. 1048, subscripsitque diplomati  Henrici regis pro cella sancti Aigulfi Pruuinensis unita hoc anno cenobio S. Petri Trecensis. Concilio Remensi adfuit an. 1049, ubi confessus est a suis parentibus plurimum pecunie pro episcopio datum se tamen inscio, eoque adepto nonnulla ecclesiastice religioni contraria commisisse . . . . ideoque officium episcopale uelle dimittere potius quam in eius retentione animam suam pessumdare. Que ubi dixit, pastorale pedum ante pedes ipsius apostolici posuit. Ille uero tanti uiri flexus deuotione . . . illi per aliud pedum ministerium episcopale reddidit post datum sacramentum quod absque suo consensu pecunia hec data fuisset. Leonem post concilium secutus Hugo, synodo Romane adfuit  an. 1050 et paulo post uercellensi. Eius obtentu Henricus rex concessit B. Roberto fundatori Case Dei ut istud monasterium abbatia fieret anno 1052. Memoratur in litteris regis eiusdem pro restituenda S. uictoris abbatia anno 22 regni Kalendis Maii. Sacro Philippi regis interfuit X Kal. Iunii 1050 eodemque anno concilio Romano, ubi ipsi et aliis episcopis iniunctum, ut monachorum uindocinensium et sancti Albini causam cognoscerent, de qua eius littere in synodo Burdegalensi anni 1068 lecte fuerant. Litteris quibus Isembardus episcopus Aurelianensis prebendam in ecclesia sua Cluniacensibus circa id tempus largitus est, subscripsit Hugo episcopus Niuernensis, et ecclesie Aurelianensis abbas et canonicus. Ecclesiam sancti Stephani a S. Columbano pro monialibus in suburbio Niuernensi fundatam, tunc uero partim uetustate, partim incendio aliisue necessitatibus eo redactam, ut uix parietes superessent, cuius mediam partem Hugo nepos suus clericus et decanus a Willelmo comite  tenebat, canonicis B. Syluestri pape Romani regulam tenentibus concessit anno 1063. Hecque donatio in Concilio Cabilonensi anno 1064 confirmata fuit XuI Kal. Sept. in octauis B. Laurentii, cui adfuit Hugo, et lecta in festo sequenti Natiuitatis B. Marie in ecclesia S. Stephani. Denique subscripsit Hugo an. 1065, Philippi regis u, uII Kal. Febr., charte Gauzberti militis pagi Wartinensis ecclesiam nomine Kadelatam Floriacensibus monachis donantis. Eodem anno Roma rediens, ubi duobus conciliis adfuerat, obiit in uia anno episcopatus LIu, et in Parodiana abbatia honorifice sepultus est uIII Id. Maii. Memoratur Nonis Maii in Martyrologio Antissiodorensi.





EPISTOLA HUGONIS NIuERNENSIS EPISCOPI AD BARTHOLOMAEUM TURONENSEM ARCHIEPISCOPUM De cella Credonensi in concilio Romano sub Nicolao papa uindocinensibus monachis asserta.


 B. Turonensi archiepiscopo, E. Andegauensi episcopo, et comiti GAUFRIDO HUGO Niuernensis episcopus unicuique perpetue felicitatis munus.

Preterito anno dum Rome in sancta synodo essemus, dubitabilis querela ad aures pape N. uenit de quadam ecclesia S. Clementis Credonensis, quam sancte Trinitatis uindocinensis ecclesie fratres et S. Albini monachi inuicem proponentibus nobis ostenderunt. Papa uero, pluribus intentus, hoc Metensi episcopo atque Trecassino, necnon et mihi  Niuernensi, et Cenomanensi, atque Aretensi et Liminensi seorsum euntibus indagari iussit, cui supradicta secundum ius concederetur ecclesia. Nos uero ut ab utrisque monachis audiuimus, idipsum pape retulimus. Ipse uero in plenaria synodo supradictam ecclesiam S. Trinitatis cenobio uindicauit, quoniam hoc iudicauimus quod nemo feuum quod tenet ab aliquo potest dimittere ecclesie, nec alicui nisi per comeatum illius a quo descendit. ualete.




ANNO DOMINI MLXu.
BOuO ABBAS S. BERTINI.





NOTITIA HISTORICA,


Bouo, Gallo-Belga, abbas ordinis S. Benedicti monasterii Sithiuensis in Morinis circa annum 1060, cuius narratio de inuentione et eleuatione corporis S. Bertini abbatis, ob Northmannorum metum reconditi, facta an. 1052, edita a Mabillonio Sec. III Bened., pag. 153.





DE INuENTIONE ET ELEuATIONE CORPORIS S. BERTINI ABBATIS.






ANNO DOMINI MLXu.
FROLLANDUS SYLuANECTENSIS EPISCOPUS.





NOTITIA HISTORICA IN FROLLANDUM.


Frolland ne nous est point connu auant son épiscopat. Il y fut éleué en 1043  pour gouuerner l'Eglise de Senlis, à la mort de Gui, surnommé le Bon. C'est donc par erreur qu'on suppose que lui est adressée la lettre 49e de Fulbert de Chartres, mort dès le mois d'auril 1029. Aussi le nom de l'éuêque de Senlis, à qui elle est écrite, est-il désigné par une R, qui signifie Rodulfe, prédecesseur de Gui. Frolland fut un des éuêques qui composèrent le célèbre concile de Reims en 1049 , sous la présidence du pape Léon IX. Au bout de quatre ans, uers 1053, il se trouua à l'assemblée de Saint-Denis près de Paris, où furent faites la découuerte et la uérification des reliques du saint de ce nom, que les moines de Saint Emmeram se uantaient de posséder. Il assista aussi en 1059 au couronnement du prince Philippe, fils du roi Henri Ier. On conuient que notre Prélat était mort auant l'année 1074, à laquelle Yues II remplissait le siége épiscopal de Senlis . Mais il paraît douteux qu'il ait uécu au delà de 1071. Qu'on n'oublie pas que son épiscopat auait commencé au moins en 1043.

On ignore si Frolland laissa d'autres productions de sa plume qu'une lettre au fameux Bérenger de Tours, laquelle nous a été conseruée  et mérite d'être connue. Elle est bien écrite pour ce temps-là, et toute remplie de témoignages d'estime et d'affection pour Bérenger. Frolland, tout éuêque qu'il était, l'y qualifie non-seulement son frère, mais aussi son très-cher seigneur, et le nomme auant lui dans l'inscription de sa lettre, contre l'usage des autres éuêques écriuant à leurs inférieurs. La grande confiance qu'il lui marque auoir en ses prières montre qu'il le regardait comme un homme d'une rare piété. C'est ce qui lui faisait souhaiter ardemment de iouir de sa présence dans la double infirmité dont il était alors affligé. Il est uisible par ce qu'il lui dit sui la fin de la lettre qu'elle fut écrite au temps où Bérenger cherchait partout des protecteurs auprès du roi Henri, afin de regagner les bonnès grâces de ce prince irrité contre lui. Il y a au reste bien de l'apparence ou que notre prélat ne connaissait pas encore les urais sentiments de Bérenger, ou que, s'il en auait connaissance, il ne lui témoignait tant d'estime et d'amitié que pour le ramener à la commune croyance des fidèles.

Dom d'Acheri, ayant tiré cette lettre de l'obscurité, l'a publiée au IIe uolume de son Spicilége. Peu d'années après, M. du Boulay iugea à propos de la réimprimer entre les monuments de son histoire de l'Uniuersité de Paris . Oudin l'a encore donnée depuis dans son histoire de Bérenger .





FROLLANDI EPISTOLA AD BERENGARIUM.


 Domino et fratri BERENGARIO FROLLANDUS Syluanectensium episcopus suus, quantum sapit fidelis gaudia future felicitatis.

Detentus utraque infirmitate, non possum, prout disposueram et tibi mandaueram, huc ad te uenire:  sed, queso, ora pro me et attentius, ut ea liberer, que animam meam necat, egritudine: et nescio si in hoc presenti seculo amplius te, carissime domine, uidere potero. Sed satage ut in alio cum tranquillitate merear te uidere. Et tamen si tandiu  Deus mihi uitam cum sospitate seruarit, ut opportunitas ad te mihi ueniendi esset, nunquam dimitterem, quin diu conceptum desiderium tui ad te accedendo adimplerem, quia illud non auderem dicere, ut tu ad nostras partes uel in hac Quadragesima orandi gratia dignareris aduenire. Quod si tanta circumseptus fuero infelicitate, quod neque huc ego, neque tu ad me ualeas uenire; et si preoccupatus morte fuero, animam meam tibi committo. Mitte pro ea ad celestem curiam obsecrationes nuntias, roga archangelorum et apostolorum principes, et ceteros illius aule centuriones, qui tanto Regi assistunt familiariores, ut illi dignentur  suggerere quatenus peccatricem meam animam liberari precipiat de mortis carcere: imo tu ipse fultus orationis munere, interdum et sepius piissimum et benignissimum Regem, ut pro aliis soles, pro me aggredere: et per te fiducialiter obsecra ut dignetur mihi parcere. Dominum R. abbatem et ceteros dominos et fratres, quos mihi tua dilectio acquisiuit, sub meo nomine saluta, et in orationibus suis ut mei meminerint obsecra. Quidquid tibi placuerit, mihi remanda. Illud uolo fraternitas tua nouerit quod multum firmiter acquisiui tibi gratiam domini mei regis. uale, et quamuis monitore non egeas, ut mei memineris attende.




CIRCA ANNUM DOMINI MLXu.
WIDRICUS ABBAS MONASTERII S. GHISLENI IN HANNONIA.





NOTITIA HISTORICA.

Widricus seu Guidricus, abbas S. Ghisleni in Hannonia circa annum 1065. Exstat eius epistola ad Henricum  imperatorem contra Balduinum, Hannonie comitem, qui monasterium S. Ghisleni dire uexauerat.





WIDRICI ABBATIS EPISTOLA AD HENRICUM III IMPERATOREM, COGNOMENTO NIGRUM.


 Domino glorioso Romanorum imperatori Cesari Augusto H. W., Cellensis cenobii abbas, cum grege sibi commisso, triumphare feliciter et regnare cum Christo.

Summe priorum princeps, cui Deus regni commisit habenas, ut iudicium pauperum queras et oppressorum causam discutias, tibi miseriarum nostrarum et oppressionis tyrannice quam patimur clamorem dirigimus; a te gemituum nostrorum solamen imploramus. Balduinus comes, in cuius exitiabili comitatu nostra pridem ecclesia in honore principis apostolorum et sancti Patris nostri Gisleni munificentia regali fundata et regalis eleemosyna nuncupata, modo uero uix subsistit, nos per tres et eo amplius annos ita uastauit, attriuit et diripuit,  ut penitus spem subsistendi non habeamus, nisi tu, gloriose imperator, cuius patres, aui, ataui nos fundarunt, et liberos regali iure fore constituerunt, tue defensionis manum exseras, et scutum protectionis  obtendas. Neque nos frustra conqueri iudicet pietas tua. Non enim tyrannum miracula que per patronum nostrum, sanctum uidelicet Gislenum, Dominus multoties operatur, quando pro perpetratis in nos rapinis et uiolentiis, ut eius tepescat furor, sanctum sibi corpus presentatur, ab incepto scelere reuocant; non dominorum imperatorum decreta cohibent; non maiestates sigillis impresse deterrent; non bonorum uirorum dehortatio, non illata Christianitatis animaduersio, non nostrorum solidorum, librarum, marcarum multiformis impensio. Ad cumulum quam frequenter in uillis, in mansis, in possessionibus, ob amorem Dei sanctorumque Petri atque Gisleni, largitate regum, ducum, pontificum ceterorumque fidelium Dei, nobis collatis, imperiali  libertate firmatis, demoratur, iacet, ponit colloquia; postremo recedens diripit, uastat, predatur omnia. Dum per quinque dies in Hornuto, Durno, Bussuto, regia liberalitate concessis, regio iure firmatis,  moraretur, quinta die, que S. Matthei apostoli et euangeliste tunc temporis passione uernabat, quidquid prede inuenit abduxit; cumque sancti Patris nostri corpus opponentes sibi, timoren Dei regiamque libertatem reclamaremus, quidam suorum nostros, sanctum corpus sustentantes, tantis uerberibus affecerunt, ut loculus sancti sanguine uulneratorum pollueretur. Heu! quot seruos et fideles ecclesie nostre plageariis suis captiuos tradidit, et omnia bona illorum diripuit! Heu! quot predas non solum familiarum nostrarum, sed ex nostro peculio ducentis libris et eo amplius meliores nobis arripuit! Que omnia qualiter distraxerit, ne regias aures offendamus, dicere timemus. In hoc adhuc presenti anno ipsius rapacem furorem quoquo modo  sedare gestientes, decem marcas argenti ex nostra paupertate pro nobis nostrisque dedimus, quasi pacis ac tranquillitatis obsides. Quibus receptis, mox cuidam uille nostre, que uillare, insiluit, necnon inter atrium ecclesie totius uille predam diripiens abscessit. Post hanc sancti Ioannis Baptiste  celebritatem, que nuper celebrata est, in altera uilla, que Erchana, centum solidorum predam et eo amplius meliorem seruis et ancillis ecclesie nostre arripuit, et insuper uni monachorum nostrorum equum, quo in nostris necessariis utebatur, abstulit. Nunc iam, summe Cesar, gloriose rex ac domine, quoniam honor regis iudicium diligit, et, teste Apostolo, non sine causa gladium portas, pro anima domini nostri diue memorie Patris tui, cuius regia maiestas nos libertati condonauit, aures pietatis ad clamorem nostrum aperi, dexteram iustitie uiriliter exsere, ad instar euangelici regis mortem filii uidue uindicantis, uindica nos de aduersario nostro: ne sancta mater Ecclesia reclamans inuindicata uenienti in iudicio suggillet te. Regis regum  misericordia et Domini dominantium, in cuius nanu sunt corda regum uel tempora, uestra imperia sic ordinet et disponat ut et hostes pacatos et subiectos faciat, fideles et amicos multiplicet et custodiat. uale, decus imperii.




ANNO DOMINI MLXu.
FRANCO SCHOLASTICUS LEODIENSIS.





FRANCONIS EX OPERE DE QUADRATURA CIRCULI SPECIMEN.






[NOTA.]

Diximus falso uideri Bertium referre ad Bethium opus de circuli quadratura, quod est Franconis. Nunc placet ex hoc inedito opere, quod in sex libellos distribuitur, specimen proferre, ita tamen ut antea hominis operisque notitiam ex Sigeberto ponamus. Sic igitur Sigebertus, cap. 164. »Franco Scholasticus Leodiensis, religione et utraque litterarum scientia nominatus, quantum ualuerit scribendo notificauit posteris. Amatores scientie secularis taxent eius scientiam ex libro quem scripsit ad Hermannum Colonie archiepiscopum De quadratura circuli; de qua Aristoteles ait: Quadratura circuli est scibile, scientia quidem nondum est. Ob illud uero scibile conferant uel etiam preferant eum seculares philosophi; nos laudamus eum quia diuine Scripture inuigilauit et plura scripsit, ut de ratione computi librum unum, et alia que ab aliis habentur.« Eadem narrat de Francone Trithemius cap. 346, additque claruisse eum sub Henrico imperatore tertio, anno Domini 1060. Idem Trithemius adnotat Mecenatem illum Franconis fuisse Hermannum II, quem Coloniensem sedem ab anno 1036 ad 1055 tenuisse scimus; unde satis liquet Franconis opus intra hoc temporis spatium fuisse conscriptum. En autem partem prologi ad primum librum, item initium operis, et tertii libri prologum prope integrum: hos enim locos ad specimen prebendum delegi, quia historicas aliquot notitias continent.



INCIPIT PROLOGUS IN PRIMUM LIBRUM DOMNI FRANCONIS DE QUADRATURA CIRCULI.

 Ex quo, mi papa, presulum decus, corona totius per orbem cleri, nullius unquam immemor honestatis, ex quo liberalitatem tuam gratuito in me confirmasti; ex eodem iam tempore nulla hora sollicitus esse non potui, cuiusnam officii ratione tantam gratiam  promereri deberem. Quippe pecuniarum nichil erat, non caua superbi cornipedis ungula, non Mineruale pretium operose arteque elaborate uestis, non fusilis metalli admirandis figuris opus incusum, non peregrini lapidis multiplex ac uarii coloris aspectus.  Quanquam ego, si eiusmodi rerum abundantia pollerem, haud unquam in animum subrepere auderet tante nobilitati tanteque dignitati ex eisdem munuscula offerre. Hec enim cum principum largitione distribuuntur in uulgus, indigentie et necessitati subuenitur; cum uero eorum oblatione ipsorum principum beniuolentia comparatur, procul dubio auaritia illorum occulto quodam elogio exprobratur; neque enim redimi muneribus possent, si non eos, quod nimirum accidit, ex illo auaritie monstro ipsa munera delectarent, etc. Itaque hac uia adductus sum ut ederem libellum de circuli quadratura, imperitia plurimum renitente, sed ad temerarios ausus perurgente deuotione. Hoc igitur opus quoniam  edictum est, te ad studia nos beneficiis inuitante, alterius opus nisi tuum esse non poterit. Quamobrem certus esto omnem eius diligentiam, siue penitus reprobandum sit, siue in parte corrigendum, siue ex toto prouehendum, id tua maxime interesse. Habes enim quamplures et Tuccas et uaros, quibus minime sit moris alienis studiis inuidere. Horum fidei, horum caritati laborem nostrum committes, ut non tantum superflua resecent, sed erratis quoque adhibeant, te probante, correctionem. Itaque hoc opus sue emendationis opera castigent, ut non sit indignum quod tuo nomini, ueluti cuidam numini, debeat consecrari.



DOMNI FRANCONIS LIBER PRIMUS INCIPIT DE QUADRATURA CIRCULI.


 Quadratura circuli inter occultas rerum adeo est abstrusa naturas ut de eius ratione nemo hodie uel dubitaret, nisi Aristoteles, quem etiam inuentorem ferunt, ipsius mentionem predicamentis suis indidisset. Eius itaque scientiam haud dubiam ferunt usque ad Bethium perdurasse; illo autem sublato, ipsa quoque omnis simul interiit, preter solam dubitationem que talis ac tanta est ut in ea omnes Italie, Gallie, atque Germanie defecerint sapientes. Siquidem hanc noster Adelboldus, hanc maximus doctorum Wazo, hanc ipse studiorum reparator  Gerbertus, multique alii studiose inuestigarunt; qui si effectu potiti fuissent, num id ab illis profectos, quorum aliqui adhuc supersunt, uniuersos lateret? Et Gerberti quidem geometricus libellus habetur  , aliaque eiusdem scripta, a quibus, ni fallor, nunquam exclusisset, siquidem eius diligentie super hac scientia compertum fuisset. Nihil ergo uolumus promittere, preter studium et laborem, qui primo sudabit in illa questione, que plurimum etiam fatigauit maiores nostros, de comparatione uidelicet angulorum, etc.



PROLOGUS TERTII LIBRI.


 Si tu is esses, presul eximie, cuius sue laudes animum delectarent et pascerent, nulla facundia satis esset his que tum de te ipso, tum de auis, de proauis deque uniuersis maioribus tuis, non modo Romanorum sed Graiorum quoque principum illustrissimis, de horum nobilitate, de dignitate, de gloria, de potentia, de copiis, de amplitudine rerum, de preclarissimis factis, de uirtute, de sapientia, de meritis ipsorum iactari ualerent. uirgilius cupiens a parentibus magnificare Augustum, Aeneida XII libris conscripsit; quanto pluribus opus esset, si quis uellet colligere que primus, que secundus, que tertius gessit Octonum? quorum primus ab Henrico patre suo suscepit regnum, sed filio reliquit imperium; pater apud Theutones primus  regnauit; filius apud ipsos primus imperauit. Et quibus, nisi illis, Germania debet, quod sibi cum cuncto orbe ipsa exsoluit tributum Italia? Per quos alios nostri imperatores Romani sceptri facti sunt successores? uellem mihi diceres o Maro, quid tale contulit uestro Latio ille tuus, ille pius, ille magnus, ille dea natus Aeneas. Agnosce, Auguste, quanto sit infra tuum genus, piis et preclaris Octonibus comparatum. Sed esto fuerit talis Aeneas ille, quid tua refert? Tu enim Aeneam uix millesimus attingas nepos. Putasne igitur Octonum nepos, si qualem tu uirgilium haberet, qui eum extolleret a laude parentum, putas ne tuam famam quanta gloria offuscaret? etc.




ANNO DOMINI MLXuII.
BEATUS MAURILIUS ARCHIEPISCOPUS ROTHOMAGENSIS.





uITA BEATI MAURILII.


 1. Hoc presenti seculo Rothomagensem Ecclesiam Lugdunensis secunde metropolim illustrauit Maurilius  antistes piissimus, cuius laudes nobilissimi quique eius eui scriptores celebrarunt; nullus tamen,  quod quidem sciam, uitam eius litteris mandauit. Nec obstat Trithemii auctoritas, qui in noua Chronici Hirsaugiensis Sangallensi editione ad annum 1064 beati Maurilii Gesta conscripta esse relert. Quibus uerbis nichil aliud fortasse designare uoluit ille auctor, preter uaria elogia Maurilii nostri, que in istius temporis scriptoribus passim occurrunt. Huic coniecture fauet ipse Trithemius in altera eiusdem Chronici editione, ubi facta Maurilii egregia mentione, hec uerba subiungit: De cuius sancta conuersatione precelsa laudum preconia feruntur. Et libro quarto De uiris illustribus ordinis nostri cap. 120. Maurilius . . . de quo multa bona narrantur. Sed et frustra de hac re fusius disseremus, cum Maurilii uita, si unquam exstiterit,  iam plane sit ignota. Quare breue eius elogium, ex uariis qui de eo egerunt pro data occasione auctoribus, pro more nostro conficiemus.

2. Maurilium Remis natum diffiteretur nemo, si Ordericus uitalis sibi ipsi constitisset. At cum libro Iu Historie sue ecclesiastice beatum antistitem Remis ortum ex ipsius epitaphio dixerit, aliundeque libro u scripserit eumdem genere Maguntinum fuisse; qui postmodum secuti sunt auctores uarias in sententias abierunt. uiam mediam iniit Menardus noster in notis ad Martyrologium Benedictinum, ubi Maurilium Remis quidem natum fatetur, sed ex parentibus Maguntinis: quam quidem dirimende litis rationem multi post ea amplexati sunt. Ego uero de Maurilii parentibus nichil habeo quod dicam,  cum ad id nulla suppetant instrumenta, nisi quod cum generis nobilitate precelluisse asserant Guillelmus Pictauiensis, et monachus anonymus sancti Audeni Rothomagensis, auctor Gestorum archiepiscoporum Rothomagensium ipsi Maurilio equalis, ex autographo editus tomo II Analectorum, qui paucis uerbis preclara de sancto Maurilio scripsit in eius uite compendio. Hic autem, cuius locum inferius integrum exhibebimus, diserte asserit Maurilium nobili prosapia ex Remensi pago exortum fuisse. Certe hunc ipsum Remis natum negari non posse existimo, cum id in epitaphio sepulcro eius apposito disertis expressum uerbis habeatur. Quod quidem epitaphium non ab homine ignoto, aut longo post beati antistitis obitum tempore compositum  fuit, sed a uiro illustri, Rothomagensis Ecclesie canonico, ut super ipsius corpus poneretur, ipsomet attestante Orderico uitali. Porro Ordericus libro u Maurilium genere Moguntinum fortasse dixit, quod Gerbertus eius socius Moguntie ortus fuerit, ut ex eius epitaphio patet, uel etiam quod aliquandiu in Moguntina prouincia commoratus ipse Maurilius fuerit. Hoc enim pacto idem auctor Ioannem abbatem Fiscamnensem, quem Italum fuisse ex uita beati Guillelmi certum est, compatriotam Maurilii nostri appellat, quod et ipse Maurilius in Italia aliquandiu uersatus, ibique abbatis munere functus fuisset.

3. Inter Remensis Ecclesie clericos Maurilium  educatum fuisse non solum recentiores historici scripserunt, uerum etiam idem attestatur anonymus noster supra laudatus, ex quo etiam discimus eum post nauatam philosophie ediscende apud Leodium operam, Halberstatensis Ecclesie scholastici dignitatem obtinuisse. Sed hec omnia Maurilii animum, qui perfectiora carismata emulabatur, detinere non potuerunt. Quare in Fiscamnense cenobium, cui, ut quidem mihi uidetur, preerat tunc beatus Willelmus, secessit; cumque multos ibi annos exegisset, obtenta exeundi licentia, in Italiam abiit, ubi cum Gerberto suo socio, qui postmodum abbas sancti Wandregesili effectus est, anachoreticam uitam duxit. Utriusque sanctam in illis partibus conuersationem magnificis uerbis extollit Guillelmus  Pictauiensis, auctor equalis, in libro De gestis Guillelmi ducis, postea Anglie regis, ubi sic loquitur: Ambo hi in etate florentissima diuinitatem, et quam diuinitas largitur beatitudinem speculati, alio multoque perspicaciori mentis acumine quam Plato, nuda professione impedimenta rerum temporalium euasere, despicantes mundane philosophie uehementi applicatione a se amata gymnasia, patrii soli dulcem arrisum, opibus ac generositate claram parentelam, spem sublimium prouectuum. Sic animo uictore expediti, nunc sub iugo cenobiorum, nunc in eremi lucta, emulis Machabeorum decertabant sudoribus, pro interminabili et liberalitate et quiete, omnem extremitatem, nullam prelationem in exsilio mundi pretereuntis ambientes.

 4. Tanta Maurilli uirtus diutius sub modio delitescere non potuit. Hinc ut aliis etiam utilis esset, monasterio cuidam in eadem regione prefectus est. Qua in dignitate, ut asserit idem Guillelmus, supra ceteros abbates eximius emicuit. Monasterium, cui Maurilius prefuit, in ipsa urbe Florentia situm fuisse scribit Ordericus uitalis libro u, sed nomen eius exprimit noster anonymus, qui etiam laudat Bonifacium marchionem, quo agente Maurilius abbatis dignitatem suscepit. Defuncto, inquit, abbate Florentinensis Ecclesie, que in honore beate Marie . . . . constructa est, elegit eum Marchio Bonifacius, etc. Monasterium Sancte Marie, uulgo Labadia, hodieque perseuerat celebre apud Florentiam, ordini nostro addictum, sub Casinensi congregatione, haud  procul a metropolitana ecclesia situm, de quo Ughellus Italie sacre tomo II, et Lubinus in Notitia abbatiarum Italie disserunt. At tunc erant, quando ei prefectus est Maurilius, eius loci monachorum corrupti mores, qui eo deuenisse dicuntur, ut sancti uiri discipline feruorem ferre non ualentes eumdem ueneno enecare conati fuerint. Hec fuit occasio Maurilio in Gallias redeundi. ut narrat Ordericus. In urbe, inquit, Florentia monachili cenobio abbatis iure prefuit, et exosus transgressoribus pro rigore discipline, uenenum in potu sibi propinato deprehendit. Unde sanctissimum Patrem, doctoremque Benedictum secutus incorrigibiles deseruit, et in Neustriam cum Gerberto sapienti et religioso monacho, tempore  Ioannis abbatis compatriote sui Fiscannum uenit, ibique stabilem ad cultum summe et indiuidue Trinitatis habitationem sibi elegit. Eadem fere habet anonymus.

5. Regebat his temporibus Ecclesiam Rothomagensem Malgerius archiepiscopus, Guillelmi ducis patruus, qui ob uaria crimina in concilio Lexouiensi anno 1055 exauctoratus est. Nec diu deliberatum fuit de successore ei substituendo. Maurilius nempe omnium tam episcoporum comprouincialium, quam uicarii sedis apostolice qui concilio preerat, et ipsiusmet ducis consensu ad hanc dignitatem euectus est; sic ea de re loquitur Guillelmus Pictauensis loco iam laudato. Princeps, nempe Guillelmus dux, animaduertens iam non monitis agi oportere in causa  precipue grauitatis, ne ultra patiendo superni iudicis iram irritaret in se, deposuit patruum in publico sancte synodi, apostolici uicario, cunctisque Nortmannie episcopis iuxta canonum auctoritatem sententiam dantibus unanimi consensu. Maurilium uero cathedre liberate prouidit . . . . dignissimum summo omnium archipresulatu, merito generis, persone, uirtutum, doctrine. Consentit Guillelmus Gemmeticensis libro septimo Historie Nortmannorum cap. 24, ubi synodi decreto metropolitanam sedem Maurilio Fiscannensi monacho, multis uirtutibus excellenti traditam fuisse scribit. Ecclesiastica electione assumptum fuisse ad hanc dignitatem obseruat Ordericus libro u. Denique ipse Guillelmus morti proximus,  apud Ordericum libro uII, ea omnia que in suorum populorum gratiam recte fecerat recensens, memorat Maurilii electionem: Proteruum, inquit, presulem, qui nec Deo deuotus, nec mihi fidus erat, de pontificali sede per decretum pape deposui, et Maurilium uenerabilem cenobitam, quem mihi Deus de Florentia ciuitate Italie transmiserat, in eius loco substitui. Rothomagensem thronum conscendit Maurilius anno 1055, ut ex concilio Lexouiensi supra laudato colligitur. Idem habetur in Chronico Rothomagensi apud Labbeum tomo I Noue bibliothece, et in Chronico Cadomensi apud Quercetanum in Historia Nortmannorum. Nec ea de re uidetur esse inter auctores aliqua dissensio; qui etiam omnes eum ex monacho Fiscannensi ad hanc dignitatem  euectum fuisse consentiunt.

6. Sed priusquam ulterius in exponendis Maurilii Gestis progrediamur, exhibendum est eius uite compendium ex anonymo sepe laudato monasterii sancti Audeni in gestis archiepiscoporum Rothomagensium qui sic habet Analectorum tomo II, p. 439: Malgerio destituto, elegit dux Willelmus quemdam monachum, nomine Maurilium, qui nobili prosapia ex Remensi pago exortus, et in eiusdem ciuitatis ecclesia educatus, inde in Leodicensi Ecclesia omni liberalium artium peritia imbutus, Haluerstatensis Ecclesie scholasticus effectus est: qui locus in Saxonia ditissimus habetur, in quo pluribus annis honorifice uixit. Postea uero succensus amore celestis patrie, uncta que mundi sunt fastidiens, monasticam uitam  appetiit; sicque Fiscamnense cenobium adiens monachus ibi effectus est, in quo sancte multo tempore uixit, ceterisque exemplum sanctitatis exhibuit. Denique igne diuini amoris exestuans, acriorem uitam eligens, licentia ab abbate, qui ecclesie preerat, accepta, Italiam petiit; eremique cultor, solitariam uitam ducens, opere manuum uixit. Defuncto itaque abbate Florentinensis Ecclesie, que in honore beate Marie semper uirginis constructa est, elegit eum marchio Bonefacius, uir nobilis et potentissimus: et ita, licet inuitus, bonorum tamen uirorum admonitionibus superatus, abbas eiusdem loci ordinatus est; ubi multo tempore subditos pro posse suo sancte et regulariter rexit. Sed quia uita iustorum est detrimentum pessimorum, monachi qui tempore predecessoris  sui indisciplinate uixerant, constantiam regule Patris Benedicti, qua eos regulariter constrinxerat, ferre nolentes, sed in omnibus bonis operibus sibi resistentes, detrimentum uite ei machinati sunt. Et quia pluribus annis in hoc laborans, nullomodo se in eis uidit proficere, saluti proprie prospiciens abbatiam deseruit, et ad proprium locum, scilicet Fiscamnum, rediit, in quo sancte, usquequo in episcopatu inthronizatus est, uixit. Hic ecclesiam a Rotberto archiepiscopo inceptam compleuit; et astante Willelmo Nortmannorum duce, postea Anglorum rege, cum omnibus suffraganeis suis, concilium in Rothomagensi Ecclesia de castitate conseruanda, et ceteris sanctorum Patrum institutionibus, pastorum incuria negligenter postpositis, uiriliter restituendis, religiose celebrauit.  Postea perfecta ecclesia, dedicauit eam, astante Willelmo Nortmannorum duce, anno 1063. Dominice Incarnationis, regnante Henrico nobilissimo rege Francorum, astantibus etiam comprouincialibus episcopis, scilicet Odone Baiocensi, Ioanne Abrincensi, Hugone Lexouiensi, Guillelmo Ebroacensi, Yuone Sagiensi, Gaufrido Constantiniensi, ceterisque uenerabilibus abbatibus, presidente etiam sedi apostolice papa uictore II. Multo etiam bona de Christiane legis et ecclesiastice religionis restitutione fecit. Ieiuniis et orationibus et eleemosynis usque ad ultimum diem insistens, u Idus Augusti animam Deo reddidit. Defuncto uenerabili antistite Maurilio prefatus Willelmus, etc. Narrat anonymus Gesta Ioannis,  qui beato uiro substitutus est. Nos uero ipsius Maurilii elogium ex aliis auctoribus, uti inceperamus, prosequamur.

7. Factus itaque totius Nortmannie primus antistes, nichil magis in animo habuit, quam ut decessoris sui probra dilueret, et resarciret damna que ipsius negligentia Ecclesie illata fuerant. Ea de causa primo sui pontificatus anno concilium indixit, quod Rothomagi habitum est. Huic adfuere omnes prouincie episcopi, atque in eo, ut scribit Bochellus, et quidem id ipsum habet noster anonymus, actum est de castitate, et ceteris Patrum institutis seruandis, pastorum incuria neglectis. Alterum concilium ibidem habitum memorat Dadreus primo Stephani pape IX anno, id est anno 1057 aut sequenti. Celebrior  fuit synodus seu potius conuentus Cadomensis, cui non solum episcopi et abbates, sed etiam totius prouincie optimates iussu Guillelmi ducis interfuerunt anno 1061 ut publice securitati utilitatique tum ecclesiastice tum seculari communi consilio prouideretur. Huc etiam ex diuersis ecclesiis sacre reliquie apportate sunt iuxta ducis imperium, idque ut maior ex religione celebritas conuentui accederet, religiosiusque decreta a singulis obseruarentur, que in sanctorum prouincie tutelarium presentia sancita fuissent. Rothomagenses sanctorum Romani et Audeni corpora, alii alias sanctorum detulere reliquias. Porro ibi indultum est a principe, ut inducie cuilibet darentur singulis hebdomadibus a uespera ferie quarte ad feriam secundam  hebdomade sequentis, que inducie Treuia-Dei appellate fuerunt: quod decretum ut firmius staret, episcopi in uiolate pacis reos anathema pronuntiarunt. Inter alia multa, quorum maximam partem aboleuit temporum iniuria, sancitum est ut abbates et alii prelati huc illucque non uagarentur cum publica offensione. Item, ut quotidie sero per signi pulsum ad preces Deo fundendas quisque inuitaretur, atque occlusis foribus domorum ultra uagari amplius uetitum admoneretur.

8. Haud minus celebre fuit concilium Rothomagi habitum ad dedicandam maiorem ecclesiam, quam ipse Maurilius absoluerat. Ea de re sic loquitur Ordericus uitalis libro u: Anno, inquit, Dominice Incarnationis 1063, indictione II, metropolitanam basilicam  in urbe Rothomagensi, quam Rodbertus inchoauit, Maurilius archiepiscopus in honore sancte Dei genitricis Marie cum ingenti tripudio mense Octobri dedicauit. Ecclesie Rothomagensis dedicationem pariter anno 1063 consignat laudatus anonymus. Certe hoc ipso anno locat noster Pomerayus concilium Rothomagense, ad quod referri debere censet quod Willelmus Gemeticensis et Ordericus libro III narrant de Osberno, qui post Roberti abbatis desertionem monasterio Uticensi prefectus fuit, tradita sibi a Maurilio archiepiscopo cambuta pastorali. At Robertus Uticensis abbas fugam inierat occasione disensionum que inter Guillelmum et Nortmannie proceres fuerant exorte quas quidem dissensiones  fusius exponit Ordericus ad annum 1063, que omnia satis superque probare uidentur dedicationem Ecclesie Rothomagensis anno 1063 consignandam esse, quamuis indictio II ab Orderico assignata loco supra laudato annum sequentem uideatur indicare. uerum cum hec dedicatio die I Octobris, ut ex Martyrologio eiusdem Ecclesie discimus, peracta sit, forte hic Ordericus indictionem a mense Septembri, ut nonnulli facere solebant, inchoauit. Nam idem ipse auctor alio in loco, libro scilicet Iu, dedicationem Rothomagensis Ecclesie anno 1063, indictione I, peractam fuisse scribit.

9. Porro idem Ordericus libro u testatur huius dedicationis occasione corpora ducum Rollonis et Guillelmi, cognomento Langa-Spata, a Maurilio in  edem sacram translata fuisse, qui priorem, nempe prope austrum australe, Guillelmum uero secus ostium aquilonare tumulauit, et epitaphia eorum super illos litteris aureis adnotauit. Hec epitaphia refert Ordericus, que Maurilii opus esse nonnulli putant. Sufficiat aliquot ex eis uersus huc proferre qui ad nostri ordinis historiam pertinent. Inde enim discimus Guillelmum ita erga monasticam uitam propensum fuisse, ut eam fuisset amplexus in monasterio Gemeticensi, si ei per abbatem Martinum licuisset.

Cenobium pulchre reparauit Gemmeticense
   Et decreuit ibi ferre iugum monachi.
Feruidus inuicti coluit normam Benedicti.
   Cui petiit subdi, plenus amore Dei.
 Distulit hoc abbas Martinus, diua potestas
   Seua per arma mori pretulit omen ei.
De hoc Guillelmo et eius monastici propositi amplectendi desiderio, plura habet Guillelmus Gemeticensis monachus, que huc referre non uacat.

10. Ceterum habita est item celebris Nortmannie episcoporum synodus anno 1067 occasione alterius dedicationis, scilicet ecclesie beate Marie Gemeticensis, quam Maurilius cum suis suffraganeis, presente Guillelmo, iam tunc Anglie rege, humiliter et deuote perpetrauit Kalendis Iulii, ut testantur Guillelmus Gemeticensis monachus libro uII, cap. 37, Ordericus uitalis libro Iu et alii. Dedicationis huius memoria in Martyrologio Benedictino celebratur ipsis Kalendis Iulii. At anno precedenti  iidem antistites cum prouincie primatibus a duce acciti apud Iuliobonam conuenerant, de expeditione Anglicana collocuturi; sed cum eiusmodi conuentus potius comitia prouincie debeant appellari, quam concilia, de his dicere supersedemus. In his enim procerum colloquiis, de secularibus potissimum negotiis agebatur, que tunc temporis absque episcoporum consilio, si quidem magni fuissent momenti, minime tractabantur.

11. uerum ex tam frequenti conciliorum celebratione colligere licet Maurilium uigilantissimi pastoris partes strenue adimpleuisse, meritoque eius eui scriptores negligentie accusari, qui decreta in istis synodis sancita posteritati non transfuderunt. Certe  quanta sit hec iactura coniicere possumus ex professione fidei de Eucaristie sacramento, que ad nos peruenit, in qua tam euidenter et nitide catholica ueritas exponitur, ut nullus effugii locus hereticis relictus sit. Hanc ideo integram proferimus, ex ueteri Pontificali Ecclesie Rothomagensis a nostro Pommerayo descriptam, in quo inter alias fidei professiones habetur in ordine synodi celebrande. Mos enim exinde fuit, ut ab unoquoque episcopo in Nortmannie prouincia consecrando hec fidei professio exigeretur. Que sic habet: Oportet etiam, fratres karissimi, ut fides uestra de corpore et sanguine Domini. quam presidente huic sancte sedi uenerabilis memorie Maurilio, communi assensu contra spurcissimas Berengarii eiusque successorum uoces diffiniuistis,  iterum recitetur. Corde credimus et ore profitemur, panem in mensa Dominica propositum, panem tantummodo esse ante consecrationem: sed in ipsa consecratione ineffabili potentia diuinitatis conuerti naturam et substantiam panis in naturam et substantiam carnis; carnis uero non ullius alterius, sed illius que concepta est de Spiritu sancto, nata ex Maria uirgine, que etiam propter nos et propter nostram salutem flagellis cesa, et in ligno suspensa, iacuit in sepulcro, tertia die resurrexit a mortuis, et sedet ad dexteram Dei Patris. Similiter uinum, quod aque mistum in calice sanctificandum proponitur, uere et essentialiter conuerti in eum sanguinem qui per lanceam militis de uulnere Dominici lateris in redemptionem mundi feliciter emanauit. Anathematizamus  autem contra hanc sanctam et apostolicam fidem superbe atque heretice sentientes, et impia temeritate garrientes. Hanc fidei professionem, que in concilio anno 1063 habito decreta fuisse uidetur, contra Berengarii errores ediderat Maurilius, ne quis e sibi commisso grege heresiarche laqueis sese irretiret. Berengarius quippe Nortmannos sua heresi inficere conatus fuerat, ut ex his patet que de conuentu Brionensi apud Durandum Troarnensem habentur in eius libro De corpore et sanguine Domini.

12. Quantum uero fuerit Maurilii studium erga res diuinas, intelligere possumus ex Ioannis Abrincensis episcopi epistola libro De diuinis officiis, quem Maurilio nuncupauit, prefixa. Eam huc integram  damus, prout simul cum ipso libro ex ms. codice monasterii Salicosani edita est a nonnullis Rothomagensis Ecclesie canonicis: Domino uere sancto et meritis honorando Maurilio, uenerabili sancte Rothomagensis Ecclesie archiepiscopo Ioannes Abrincacensis, omnium episcoporum meritis infimus, corpore et spiritu totius obedientie munus. Quoniam tue paternitatis sanctitatem de ecclesiastice dignitatis profectu semper sollicitam, eius lapsu nimio errore affici, sepissimis inde mecum habitis questionibus comperi: hocque dolorem tibi augmentare eius reparationem flagranti, quod uires ad hoc tue subtraxerat imbecillitas egritudinis. Paruitas mea tue sanctissime optioni suffragari, non aliquo fastu succensa, sed pia compassione commota  apetiit; ut quod negligentium pastorum deprauatur incuria, tue sancte religionis reparetur uigilantia. Hinc tua auctoritate fretus, sententias sanctorum Patrum aggressus, diuersarumque Ecclesiarum mores et consuetudines prospectans, et ea que ad diuini cultus officia pertinent, quodque in se mystice continent, nichilominus considerans, quamdam quasi confectionem ex ea diuersitate composui: quam omnibus adhuc occultam tue sagacitatis represento examini, ut susceptum opusculum inspicias, et inspiciendo eam, precor, diligentiam adhibeas, qua te nobis eum esse significes, quem in paternitate ac magisterio sat decenter exhibes. Tua quippe refert, ut si aliqua sint que ualeant paterno affectu uelis annuere; si uero econtra, uigilantis magisterii censura  corrigere. Quod si utile et ratum tua auctoritate censetur, postquam de metropolitana sede stillare uidebimus, canonum statuta sequentes, nostre propinare studebimus.

13. Loca etiam sacra colebat Maurilius: nam preter ecclesiam metropolitanam, quam ab eo consummatam et solemniter consecratam diximus, Robertus comes Aucensis in charta fundationis sancti Michelis de Ulteriori-portu, hoc monasterium a se conditum fuisse testatur consiliis potissimum Maurilii archiepiscopi Rothomagensis. Idem antistes charte Roberti Ebroicensis comitis subscripsit pro monasterio Sancti Saluatoris Ebroicensis sanctimonialium ordinis nostri, quod ab eodem comite sedente Maurilio conditum est. Contendunt etiam nostri  Diuenses monasterii sui ecclesiam, sancte scilicet Marie supra Diuam, ab eodem beato antistite fuisse consecratam: quod innuere uidetur Ordericus uitalis libro Iu. Idem telonei apud Andeleium, iuris sui dominium, immunitatem concessit monachis Sancti Petri Carnotensibus, ut ex eius charta patet apud Sammarthanos edita.

14. Nec minus curabat ut uiri pii et ad ministerium sacrum idonei ecclesiis preficerentur. Walkelinum a Guillelmo Anglorum rege Wintoniensi sedi eius opera prefectum fuisse asserunt, quem antistitem tanti uiri commendatione haud indignum fuisse testatur Willelmus Malmesburiensis libro III ubi de eo ait: Walkelinus . . . ., cuius bona opera famam uincentia, uetustatem obliuioni, a se repellent,  quandiu sedes episcopalis Wintonie durabit, etc. Theodericum uero Uticensem abbatem, cuius elogium supra dedimus ad annum 1058 monasterii regimen dimittere cogitantem, aliquandiu impediuit. Cum enim pius ille abbas ob turbas in monasterio suo exortas baculum pastoralem Willelmo duci reddidisset, dux causam scandali Maurilio indagandam commisit. Quare anno 1056, ut narrat Ordericus lib. III, Maurilius, Hugo Lexouiensis episcopus, Ansfridus Pratellensis abbas et Lanfrancus Becci prior, aliique uiri illustres Uticum conuenere, ibique apostolorum Petri et Pauli solemnitate peracta, auditis et solerter discussis dissensionum fomentis, Theodoricum abbatem preesse iusserunt, atque Robertum  loci priorem, qui tumultus in monasterio excitabat, ut Patri suo obtemperaret copiosa sermocinatione admonuerunt. Sed diu non stetit illa pax: uix enim unus annus abierat, cum iterum emerserunt noua dissidia. Quare Theodericus, uere pacis filius, onus regiminis coram mestis presulibus, inquit laudatus auctor, libro uI, Maurilio Rothomagensi, et Hugone Lexouiensi deposuit.

15. Maurilio suum etiam debet Anselmum ordo monasticus: quippe cum ille animo fluctuaret de uiuendi forma quam sequeretur, Lanfrancum tunc temporis Becci priorem consuluit quid esset facto opus. Lanfrancus, inquit Eadmerus initio libri I De Anselmi uita, differt sententiam ferre, suadetque negotium ad uenerabilis Maurilii Rothomagensis episcopi  audientiam magis referre. Acquiescit Anselmus, simul Rothomagum pergunt, archiepiscopumque adeunt; cui cum Anselmus animi sui anxietates exposuisset: Nec mora, inquit Eadmerus, monachicus ordo pre ceteris laudatur, eiusque propositum omnibus aliis antefertur. Anselmus hec audiens et approbans, omissis aliis, seculo relicto, Becci monachus factus est anno etatis sue uigesimo septimo. Eumdem postea, priorem monasterii electum, a dimittenda fratrum suorum cura auertit, ut idem Eadmerus narrat. Sed cum, inquit, Anselmum inter hec diuersa diuersorum negotia fatigarent, et nonnunquam illius mentem a sua quiete turbarent, consilium super his a supradicto uenerande memorie archiepiscopo Rothomagensis Ecclesie Maurilio postulaturus  Rothomagum uenit. Cumque sui aduentus causam pontifici exponeret, ac inter uerba pro amissa sui status tranquillitate uehementissime fleret, ab onere prelationis, quod sibi fatebatur importabile, ut releuari mereretur magnopere cepit rogare. At ille, sicuti uir magne sanctitatis: Noli, inquit, fili mi carissime, quod queris querere, nec te a subuectione aliorum tui solius curam gerens uelis retrahere. uere etenim dico tibi me de multis audisse, multosque uidisse qui, quoniam, causa sue quietis, proximorum utilitati per pastoralem curam inuigilare noluerunt, per de0sidiam ambulantes semper de malo in peius profecerunt. Quapropter, ne tibi, quod absit! hoc idem contingat, per sanctam obedientiam  precipio quatenus prelationem quam nunc habes retineas, nec eam, nisi tuo iubente abbate, quomodolibet deseras; et si quando fueris ad maiorem uocatus, eam suscipere nullatenus abnuas. Scio enim quod in hac quam tenes non diu manebis, uerum ad altiorem prelationis gradum non post multum proueheris. Quibus auditis: ue, inquit, misero mihi! In eo quod porto deficio; et si grauius imponitur onus, reiicere non audeo. Repetit presul edictum, et, ut primo, iubet ne transgrediatur.

16. Meritis itaque plenus et annis antistes Maurilius e uiuis excessit anno 1067. Qua in re consentiunt omnes ueteres simul et recentiores historici, preter unicum Fiscamnensem chronographum, tomo I Bibliothece noue Labbei, in quo beati uiri  obitus anno sequenti mendose consignatur. Eum anno 1067, u Idus Augusti cum suo rege Christo iam uicturum liberum et gaudentem decessisse scribit Guillelmus Gemeticensis, libro uII, cap. 38, quem annis duodecim tempore uictoris, Stephani, Nicolai et Alexandri paparum floruisse ait Ordericus uitalis libro u, breueque ipsius elogium his duobus uersibus comprehendit.

Presul Maurilius, doctrine luce refertus,
Moribus eximiis prefulsit, et actibus almis.
At libro Iu ad annum 1067 de eiusdem sancti uiri obitu paulo fusius agit, ibique refert epitaphium ipsius tumulo appositum. Duodecimo, inquit, episcopatus sui anno in lectum decubuit. Peracto autem quidquid religioso Dei uernule competit, u Idus  Augusti ad Deum, cui diu seruierat, migrauit. Corpus uero eius in episcopali ecclesia, quam ipse ante annos quinque indictione I sancte Dei genitrici Marie dedicauerat, delatum est, et ante crucifixum honorifice tumulatum est. Epitaphium autem eius a Richardo Herluini filio eiusdem ecclesie canonico editum est, et super ipsum in cupri laminis ex auro sic scriptum est:

Humani ciues, lacrymam nolite negare
   uestro pontifici, Maurilio monacho.
Hunc Remis genuit, studiorum Legia nutrix
   Potauit trifido fonte philosophico.
uobis hanc edem ceptam perduxit ad unguem,
   Letitia magna fecit et encenia.
Cum tibi, Laurenti, uigilat plebs sobria Christi,
    Transit, et in celis laurea festa colit.

17. Monastice uite exercitia Maurilium etiam archiepiscopum haud dimisisse preter alia argumenta ex eo probari potest quod uix nunquam eius nomen apud ceuos auctores absque monachatus mentione legatur. Hoc patet ex eius epitaphio hic a nobis relato, sicut et ex aliis Guillelmi Gemeticensis et Orderici uitalis quamplurimis testimoniis, que passim in hoc elogio protulimus. In Chronico Cadomensi legitur: anno 1067 obit Maurilius Rothomagensis archipresul, monachus Fiscamnensis. Eadem uerba habet Chronicum Rothomagense apud Labbeum, tomo I Noue bibliothece. Et Guillelmus Conquestor morti proximus, ut iam supra ex Orderico  obseruauimus, Maurilium uenerabilem cenobitam Ecclesie Rothomagensi archiepiscopum procurasse sibi gratulatur.

18. Hic porro rem miram omittere non licet, quam, referente Willelmo Malmesburiensi, libro III De gestis regum Anglie, paulo ante Maurilii obitum contigisse discimus. Quam etiam ex codice ms. sancti uictoris Parisiensis noster Hugo Menardus in Appendice ad obseruationes in Martyrologium Benedictinum descripsit, et Pomeraius in Historia archiepiscoporum Rothomagensium ex altero ms. codice, scilicet ex bibliotheca cathedralis Ecclesie Rothomagensis, gallico idiomate edidit; sed eam Willelmi, utpote auctoris antiquissimi, uerbis referimus. Sic itaque habet: Malgerio successit  Maurilius Fiscamnensis monachus, multis uirtutibus, sed maxime abstinentia laudatus. Is post bene et sancte actam uitam, cum ad extremum, Deo uocante, uenisset, uitali priuatus halitu, ferme dimidia die iacuit defunctus. uerumtamen cum iam pararetur in ecclesiam ferri, anima resumpta circumstantes lacrymabili gaudio perfudit, stupentes hoc sermone corroborat: Attenti animo estote, ultima pastoris uestri uerba excipientes. Naturali morte resolutus fui, sed ut uobis intimarem que uidi reductus sum; nec aliquanto diutius subsistam, quia in Domino soporari delectat. Ductores spiritus mei uultibus et uestibus ad omnem elegantiam erant compositi, concordabat uerborum lenitas cum nitore uestium, ut nichil desiderarem preter talium uirorum obsequium. Itaque blandis  assentationibus gauisus, ibam, ut uere mihi uidebatur, uersus Orientem. Promittebatur mihi sedes paradisiaca non multo post intranda; in momento preterita Europa, ingressi Asiam, uenimus Ierosolymam, ibi sanctis adoratis Iordanem pertendimus: citerioris ripe accole, ductorum meorum contubernio misti, letum cetum fecere. Ego uisendi ulteriora studio transitum maturabam. Tunc comites Deum precepisse ferunt ut ante demonum uisione terrificarer, quatenus ueniales culpe, quas confessione non dilueram, pauore horrendarum formarum purgarentur. Cum dicto astitit alteri parti tanta demonum uis hastilia acuta uibrantium, ignes efflantium, ut ager ferreus, er flammeus uideretur. Eorum horrore ita sum affectus, ut si terra dehisceret, si celum patesceret, tuto  mihi utrobique refugiendum non estimarem. Ita meticulosus, dum quo uadam dubito, repente, ut [al., ad] hec dicens uestre saluti nisi negligitis consulerem, halitum recepi confestim effusurus. Dixit, et cum uerbo pene spiritum emisit. Corpus in ecclesia Sancte Marie tunc humi defossum, miraculo, ut aiunt, diuino, altius tribus pedibus super terram eleuatum est.

19. Cum uero Maurilii mors adeo pretiosa in conspectu Dei fuerit, mirum non est si eius sanctitatem posteri agnouerint, quem etiam sancti, aut beati titulo donare ueriti non sunt. Sacer Maurilius ab Orderico dicitur, libro III. Rothomagensem Ecclesiam sancto ac uenerabili archipresule Maurilio  uiduatam fuisse scribit Milo, cap. 5, auctor uite sancti Lanfranci, ipsi synchronus. Eum Trithemius in Chronico Hirsaugiensi editionis sancti Galli, ad annum 1064, uirum sanctissime conuersationis appellat, qui propter doctrinam et uite meritum Malgerio archiepiscopo substitutus fuit. Tum de eo sic scribit: uirtutibus et miraculis clarus habetur, cuius Gesta conscripta sunt. In ueteri editione: Sanctus Maurilius ex monacho cenobii Fiscamnensi ordinis nostri archiepiscopus. . . uir multarum uirtutum  decore ornatus, caritatis abstinentieque cultor insignis, de cuius sancta conuersatione precelsa laudum preconia feruntur. Eadem fere repetit libro quarto De uiris illustribus ordinis nostri cap. 120. Hinc nomen eius in uariis Martyrologiis Gallicanis et monasticis inscriptum reperitur, die 9 Augusti, quo defunctus est: quamuis alii, occasione alterius Maurilii, memoriam eius die 13 Septembris recolant, atque hac ipsa die apud Ferrarium memoratur. Bucelinus eum utraque die celebrat, imo et die 26 Februarii Maurilium monachum Fiscamnensem memorat, quasi is alius esset ab archiepiscopo: cui uisionem, quam supra ex Willelmo Malmesburiensi descripsimus, attribuit. Eum etiam hac occasione memorat Bollandus inter pretermissos die  26 Februarii. Eumdem sanctum antistitem fratres Sammarthani et noster Pommeraius in archiepiscopis Rothomagensibus, Marlotus in metropoli Remensi, aliique passim auctores, quos singillatim recensere inutile foret, multis laudibus celebrarunt.

20. Nondum tamen ullum in Rothomagensi diecesi officium publicum beatus Maurilius obtinuit, quamuis eius sepulcrum, quod uulgo tumba sancti Maurilii appellatur, apud Rothomagenses, presertim a metropolitane ecclesie clero uenerationi semper habitum fuerit, quod etiam statis diebus solemniter thurificari ex antiqua traditione mos erat. Sed cum, anno 1480, Rothomagenses canonici Guillelmo cardinali  de Stotauilla tunc archiepiscopo concessissent ut ibidem sepulcrum sibi construeret, effossa humo loculus lapideus inuentus est, in quo, preter beati uiri ossa, particule lignee crucis, ac sacrarum uestium aliquot reliquie supererant. Positus est tamen ibi cardinalis tumulus, in quo anno 1483 cor eius conditum est; sed hec omnia Caluiniane secte heretici anno 1562 uiolauerunt; nec deinceps ulla beati uiri reliquiarum aut sepulcri memoria superfuit.





MAURILII ARCHIEPISCOPI ROTHOMAGENSIS ET IOANNIS ABBATIS FISCAMNENSIS EPISTOLA AD EPISCOPUM EBROICENSEM. Conqueruntur quod inconsulto abbate monachum ob infractam treuiam mulctauerit.


Sancte matris Ebrocacensis Ecclesie reuerendissimo episcopo M. Rothomagensis Ecclesie humilis archiepiscopus, abbas quoque IOANNES Fiscamnensium seruulus, recte offerre et diuidere rectius.

 Audiuimus uestram fraternitatem quemdam monachum exterminio damnauisse, eo quod treuiam Decomperiebatur infregisse; quod bene uos fecisse laudamus, sed incaute illud inspexisse iudicamus. Nec enim S. Benedicti institutio ullius legis prescribitur iudicio. Propterea, frater carissime, recte offerre, et rectius precipimur diuidere. Auream ergo uirtutem sequamur, discretionem scilicet, que omnium uirtutum dicitur mater. Quando enim abbati cura animarum imponitur ab episcopo, pastoralitas ouium Christi sibi traditarum ei commendatur omnimodo. Nisi enim ab abbate episcopus inuitetur pro qualicunque negotio, nullum ius episcopus habere decernitur in eius monasterio; si autem contra hec que dicimus aliquis repugnare tentauerit, regulam Sancti Benedicti sibi proponimus.





MAURILII PROFESSIO FIDEI DE SACRAMENTO CORPORIS ET SANGUINIS CHRISTI







EPITAPHIA ROLLONIS ET GUILLELMI LONGAE SPATHAE NORTMANNIAE DUCUM, AUCTORE MAURILIO ARCHIEPISCOPO.




I. Epitaphium Rollonis


Dux Northmannorum, timor hostis, et arma suorum,
   Rollo sub hoc titulo clauditur in tumulo.
Maiores cuius probitas prouexit, ut eius
   Seruierit nec auus, nec pater, nec proauus.
Ducentem fortes regem multasque cohortes
   Deuicit Dacie congrediens acie.
Frixonas, Waleros, Halbacenses, Hainaucos,
   Hos simul adiunctos Rollo dedit profugos.
Egit ad hoc Fresios per plurima uulnera uictos,
   Ut sibi iurarent, atque tributa darent.
Baiocas cepit; bis Parisios superauit;
   Nemo fuit Francis asperior cuneis.
Annis triginta Gallorum cedibus arua
    Impleuit, pigro bella gerens Carolo.
Post multas strages, predas, incendia, cedes,
   Utile cum Gallis fedus init cupidis.
Supplex Franconi meruit baptismate tingi,
    Sic periit ueteris omne nefas hominis.
Ut fuit ante lupus, sic post fit mitibus agnus;
   Pax ita mutatum mulceat ante Deum.



II. Epitaphium Guillelmi Longe-Spathe.


Quos defendebat Guillelmus, nemo premebat;
   Auxilio caruit, ledere quem uoluit.
Regibus ac ducibus metuenda manus fuit eius
   Belliger Henricus Cesar eum timuit.
Rexit Northmannos uiginti quinque per annos,
   Militis atque ducis promptus in officiis.
Cenobium pulchre reparauit Gemmeticense,
   Et decreuit ibi ferre iugum monachi.
Feruidus inuicti coluit normam Benedicti,
   Cui petiit subdi plenus amore Dei.
 Distulit hoc abbas Martinus; diua potestas,
   Seua per arma mori pretulit omen ei.
Namque dolis comitis Arnulfi nectus inermis
   Corruit. Aethereum possit habere Deum. Amen.




ANNO DOMINI MLXuII.
RAIMBALDUS ARELATENSIS ECCLESIAE ARCHIEPISCOPUS.





NOTITIA HISTORICA.


 Pontio monasterium S. uictoris apud Massiliam ingresso successorem suppeditauit sacra illa congregatio, Raimbaldum uidelicet Sancti Isarni abbatis alumnum. Is ex nobili ortus genere in Prouincia, patrem habuit Bonifacium dominum de Relliana, matrem uandelnusiam, ut docent nos tabule S. uictoris.  Fratres eius fuerunt Bonifacius, Fulco, Boso, Atanulfus. Propinquitate coniunctus erat cum Guillelmo et Fulcone, Massilie uicecomitibus. Cum sub S. Isarni abbatis disciplina plurimum profecisset, Arelatensi cathedra dignus iudicatus est, ad quam eligitur anno 1031, indictione XIu, mense Augusto,  et Paulo post sedit in concilio Narbonensi. In pontificatu uero prioris instituti sui memor, dum nomen subscribebat, non solum archiepiscopi sed etiam monachi titulum addere solebat. Ea procul dubio ratione gratificatus est S. uictoris monasterio; dedit enim partem quam habebat in castro de Aurie, anno 1035, indict. III; dedit quoque in manus Isarni abbatis, quo magistro uitam edoctus fuerat monasticam ecclesiam S. Genesii seu S. Honorati, retento pro altari S. Stephani uel S. Trophimi censu unius libre incensi in eiusdem S. Trophimi festo. Obseruatione dignum est nomen et titulum S. Trophimi ecclesie Arelatensi post S. Stephani nomen non fuisse adiectum ante pontificatum Pontii anno 1029, ut uidere est in eiusdem charta, quem imitatus est  Raimbaldus. Anno 1037 subscribit litteris Gauffredi et Bertrandi comitum Prouincie pro Cluniacensi monasterio, ex eiusdem tabulis. Anno 1040, Idibus Octobris, adfuit dedicationi basilice S. uictoris Massiliensis opera Benedicti pape IX. Eodem anno, indictione uIII, controuersiam diremit inter Massilienses et Montis Maioris monachos, presentibus Gaufredo et Bertranno comitibus, Willelmo et Fulcone uicecomitibus Massilie. Hoc ipso anno subscripsit charte Amelii Seneciensis episcopi pro S. uictore. Frequens est deinceps eiusdem mentio in uictorinis tabulis, ut superuacaneum uideatur singulas percurrere; maxime cum alia notatione digniora supersint.

Anno circiter 1050 Raimbaldo subiectionem et reuerentiam promisit, secundum precepta canonum  et patrum instituta, Pontius Aquarum Sextiarum archiepiscopus; testaturque Honoratus Bouche idem prestitisse Bertrandum Foroiuliensem, Angelricum Regensem, Benedictumque Auenionensem, laudatque librum sacramentalem Arelatensem, sic dictum quod huiusmodi sacramenta contineat. Recensetur inter Patres conuentus Barcinonensis anni 1054. An. 1056  pridie Nonas Septembris, cum Leodegario uiennensi, et legatis Narbonensibus, concilium celebrauit episcoporum XXII apud S. Aegidium. Sed citius habitum fuisse pene certum uidetur uel ex solo Luteuensium episcoporum indice. Constat hanc synodum actam esse pridie Nonas Septemb., et Tolosanam Idibus eiusdem mensis, anno 1056. Narbonensi  apud S. Aegidium adfuit Bernardus episcopus Luteuensis, et Tolosane Rostagnus. Si eodem anno celebrate sunt he synodi, inter utramque fluxerunt tantum nouem dies. Qui uero fieri potuit ut tam breui tempore duo fuerint Luteuenses episcopi, qui iis adfuerunt? Certe mortuo Bernardo non potuit fieri electio, nisi post facultatem metropolitani datam. Debuerunt conuocari episcopi comprouinciales ad consecrationem noui episcopi. An satis fuit IX dierum spatium ad hec omnia prestanda? Prefate synodo  Tolosane preses delegatus est a papa noster Raimbaldus tanquam sancte sedis uicarius. An. 1060 prefuit concilio Auenionensi.

Non contentus benefacere in sua diecesi, fundauit in Foroiuliensi ecclesiam pro clericis, quos sub regulari norma constitutos, Ecclesie Romane semper esse subditos iussit, uti scribit ad Alexandrum papam II. Proindeque id minime factum ante annum 1061, quo inchoatur Alexandri pontificatus. Gratum fuit Alexandro Raimbaldi consilium, ideoque Ecclesiam Bariolensem sub Ecclesie Romane tutela suscepit; et in argumentum subiectionis annuum censum denarii aurei imperauit. Idem archiepiscopus ad canonicorum regularium institutum amplectendum maioris Ecclesie canonicos  adduxit, quibus Willelmus, Massiliensis uicecomes, ampla latifundia et possessiones in Craudi campo donauit; quam ordinationem instaurauit postea Aycardus archiepiscopus, ut apparet ex charta in archiuo Arelatensi relata. Tandem benedixit 1065 ecclesiam S. Petri de Correns [al., B. Marie de Correno] ubi monasterium erat constructum, ac in die consecrationis absolutionem a penitentia omnibus beneficia daturis huic ecclesie concessit; quo die anniuersario, magna olim festiuitate celebratum fuisse iubileum Correnense patet ex tabula cenobii Montis Maioris. Subscripsit litteris Almodis comitisse Ruthenensis, Nemausensis, etc., quibus subdit monasterium S. Aegidii, abbati Cluniacensi; dat. an 1066, uIII Kal. Ianuarii. In subscriptione se  simul dicit archiepiscopum Arelatensem, et Romane Ecclesie uicarium. Eumdem uitam produxisse usque ad annum 1067 probant littere Hieronymi cuiusdam, quas ex magno chartulario S. uictoris eruit uir Cl. Antoninus de Ruffi, et ad nos pro solita misit humanitate.

Attamen idem Ruffius contendit Raimbaldum an. 1060 iam cessisse sedem Aicardo, quo anno, inquit, subscripsit hic cuidam charte, quam legit ipse Ruffius. Aliunde pro certo habetur Raimbaldum mature ante mortem deposito pastorali onere monasticam in cenobio uictorino uitam iterum esse amplexum. Ut uero que sit nostra sententia depromamus, manifestum nobis uidetur Raimbaldum uitam produxisse  usque ad annum 1067. Ante mortem quidem statui monastico rursus sese addixit; sed quo tempore, non audemus definire. In electione Bernardi abbatis II S. uictoris an. 1065, nomen subscribens, archiepiscopum se simul et monachum dicit. Toto illo tempore aut nulla, aut certe rara Aicardi successoris eius memoria. Dies depositionis Raimbaldi notatur XIII Martii in Necrologio Canonice .





RAIMBALDI DIPLOMATA.



I. Priuilegium pro monasterio S. uictoris. 
[Gall. Christ., t. I, Instrum., p. 95.]


Omnipotentem Deum cum ineffabili prouidentia suo uelle liqueat creasse cuncta, exstat homini datam ad possidendam terram, simulque subsistentia in ea uel ex ea. Quocirca ego RAIMBALDUS, gratia Dei sedis Arelatensis presulatus honore sublimatus, enorme scelus meum considerans plurimum, necnon discussionem futuri peccatorum iudicii; territusque immania flammarum gehennalium, etc. Igitur horum memor, terrorem iudicis formidans, clementiam Redemptoris amplectens, terram mee potestatis meeque ditionis omnipotenti Deo, Sanctique  uictoris martyris monasterio haud longe a menibus Massilie fundato, abbatibus ac monachis futuris et presentibus ibidem Deo seruientibus statui donandam, et perpetim habendam, uidelicet de castro quod uocatur Auriol omnem meam partem quam ego ibi habeo, uel alius pro me, uel excepto alode iam dato in uilla et castello, et omni territorio in cultis, et in eremis, in uineis et pratis, pascuis, et siluis, garricis et oglatis, cum cunctis molendinis ad meam partem de alode et feu , exceptis duobus mansis, quos dedi Aldoardo et Pontio. In omnibus igitur et per omnia de supradicto castro et de omnibus appendiciis eius que pertinent ad meam, ut ita dixerim, friscam, dono Sancto uictori perpetualiter  hec omnia meorum timore peccatorum, simul et eternorum amore premiorum, uenerabili loco, cetui fratrum sancto, trado possidenda, habenda, uel tenenda, pro anime mee, genitorumque meorum remissione omnium peccatorum. Ullus uero nostrorum parentum, siue fratrum, quicunque personarum, si habuerit uelle donum hoc annulare, non ualeat implere, sed componat in uinculo decem libras de auro, itaque Dei summi faciat assumi penas perennes pati, et in infernum trudi, et deinceps hoc donum perpetuum ac firmum permaneat in euum.

Acta est hec donatio anno ab incarnato Domino 1035, indictione III.

Ego Raimbaldus cum heredibus meis hanc chartam  fieri iussi et firmare rogaui. Bonifacius frater meus me precante firmauit, et ceteri qui sequuntur: Willelmus uicecomes Massilie, una cum filiis suis domno Pontio episcopo, Aicardo et Fulcone, Stephano et Bertranno firmauerunt. Autrannus firmauit. Pontius de Lambisco firm. Guiquiramus firm. Fulco firm. Maiolus firmauit; Ne firm. Rainaldus firm. Arenul. firm. Bonifacius firm. Faraldus firm. Guisla firm. filius suus Pontius Milo firm. Pontius  Autrico firm. Rostagnus Willamuro firm. Bonporus firm.



II. Absolutio a penitentiis impertitur in consecratione Ecclesie sancte Marie de Correno que dotatur. 
[Apud ACHERIUM, Spicil. t. uI, p. 441.]

RAIMBALDUS seruus seruorum Dei, apostolica auctoritate omnibus tam clericis quam laicis salutem, adiutorium quoque penitentibus concedo. In benedictione ecclesie Sancte Trinitatis, et Sancte Marie, Sanctique Ioannis ac Sancti Petri in Correns, et in eius consecratione talem absolutionem concedimus, ut quicunque beneficia daturus hanc ecclesiam ingreditur, cuncta se impetrasse letetur; et  penitens qui ad eam in consecratione eius aduenerit, tale remedium sibi percipiat; tertiam partem penitentie illi dimittimus, et ecclesiam usque ad caput anni ei reddimus et pacem, et capillos incidere habeat; et si mors in capite anni euenerit, uel insuper annum, ex nostra parte absolutus permaneat; et si in alio anno annualiter uel insuper annum, in ea absolutione permaneat. Quam absolutionem a sancto Petro accepimus, cui, ut fere omnis catholicus orbis agnoscit, potestas celitus est collata, quemuis soluat . . . . . uinculis, et liget quos uult in celo et in terra, et cui uult dimittat, et quem uult perdat. Quapropter, nobis concedentibus, quicunque bonum huic loco fecerit, talem benedictionem  accipiat, sicut superius diximus. Et qui ad hanc ecclesiam ierit, securus ab omnibus inimicis suis uadat, et qui ei aliquid impedimenti prestiterit, sciat se excommunicatum et anathematizatum. Si quis itaque, quod non optamus, temerario ausu contra hanc nostram preceptionem ire conatus fuerit, et in uilla que uulgo Coreno dicitur, offenderit, si infra quadraginta dies ad emendationem non uenerit, sciat se maledictum omnibus maledictionibus que in Nouo et ueteri continentur Testamento, etc.



III. Charta pro Sancto uictore a Raimbaldo Arelatensi archiepiscopo confirmata. 
[Gall. Christ. ibid. p. 555.]


Ego Ieronimus Rainois quondam filius et Mirmanda uxor mea, in presentia D. Raimbaldi Arelatensis urbis archiepiscopi donamus S. uictori mansiones quas in urbe supradicta habere uidemur, iuxta Ecclesiam S. Genesii, superque Rodani fluminis ripam, anno 1067. Ego Ieronimus et uxor mea et frater meus Boso hanc donationem firmauimus Domnus archiepiscopus Raimbaldus firmauit. Ugo  de Bale firmauit. uolueradus et Amelius frater eius firmauit. Fulco frater archiepiscopi firmauit.



Iu. Sermo et confirmatio sanctorum Patrum sancte treuue Dei. 
[Edidit Dom MARTENE Thes. Anecd. I, 161, ex ms. Taluere.]

In nomine Dei Patris omnipotentis, et Filii, et Spiritus sancti, RAIMBALDUS, Arelatensis archiepiscopus, cum BENEDICTO Auenionensi, et NITARDO Nicensi episcopis, nec non et uenerabili abbate domno  ODILONE una cum omnibus episcopis et abbatibus, et cuncto clero per uniuersam Galliam  habitantibus, omnibus archiepiscopis, episcopis, presbyteris, et cuncto clero per totam Italiam commorantibus, gratia uobis et pax a Deo Patre omnipotente qui est et qui erat et qui uenturus est.

Rogamus uos et obsecramus, omnes qui timetis Deum et creditis in eum et ipsius sanguine redempti estis, ut caueatis et prouideatis uos ad salutem animarum et corporum, et sequamini uestigia Dei, pacem habentes ad inuicem, ut cum ipso mereamini pacem et tranquillitatem perpetuam possidere. Recipite ergo et tenete pacem, et illam treuam Dei, quam et nos, diuina inspirante misericordia, de celo nobis transmissam iam accepimus et firmiter tenemus, ita constitutam et dispositam, uidelicet ut ab hora uespertina diei Mercurii inter omnes Christianos  amicos et inimicos, uicinos et extraneos, sit firma pax et stabilis treuua usque in II feriam, id est die lune ad ortum solis, ut istis quatuor diebus ac noctibus omni hora securi sint, et faciant quidquid erit opportunum ab omni timore inimicorum absoluti, et in tranquillitate pacis et istius treuue confirmati. Quicunque hanc pacem et treuuam Dei obseruauerint ac firmiter tenuerint, sint absoluti a Deo Patre omnipotente et Filio eius Iesu Christo, et Spiritu sancto, et de sancta Maria cum choris uirginum, et de S. Michele cum choris angelorum, et de S. Petro principe apostolorum cum omnibus sanctis et fidelibus cunctis, nunc et semper, et per omnia secula seculorum. Qui uero treuuam promissam habuerint, et se sciente infringere uoluerint,  sint excommunicati a Deo Patre omnipotente, et Filio eius Iesu Christo et Spiritu sancto, et de omnibus sanctis Dei sint excommunicati, maledicti et detestati, hic et in perpetuum, et sint damnati sicut Dathan et Abiron, et sicut Iudas qui tradidit Dominum, et sint dimersi in profundum inferni, sicut Pharao in medio maris, si ad emendationem non uenerint, sicut constitutum est. uidelicet si quis in ipsis diebus treuue Dei homicidium fecerit, exsul factus, atque a propria patria eiectus, Ierusalem tendens, longinquum illic patiatur exsilium. Si uero in aliis quibuslibet rebus supradictam treuuam Dei  et pacem fregerit, examinatus per decreta legum secularium, iuxta modum culparum cogatur persoluere, et per sanctorum canonum regulas duplicata penitentia iudicabitur. Quod ideo dignum ducimus, ut, si promissionem illic factam in aliquo corrumpere presumpserimus, mundano et spiritali iudicio dupliciter condemnemur. Credimus namque istam causam a Deo nobis celitus inspiratam diuina opitulatione, quia apud nos, ut credimus, nichil boni agebatur, quando a Deo populo suo transmissa est. Dominica certa dies non celebrabatur, sed cuncta seruilia opera in ea fiebant. Promisimus itaque Deo ac deuouimus quatriduum, ut supra diximus, ut u feria propter ascensionem, uI feria propter Christi passionem, Sabbatum pro ueneratione sepulture, et  ut Dominica resurrectio inuiolabiliter celebraretur, ab omnibus rurale opus in ea omnino non fieret, inimicus inimicum non formidaret, secundum auctoritatem a Deo collatam et ab apostolis traditam. Omnes qui hanc pacem et Dei treuuam amauerint benedicimus et absoluimus, sicut superius dictum est. Illos autem qui contradicunt, excommunicamus, maledicimus et anathematizamus, et a liminibus sancte matris Ecclesie eliminamus. Cum autem euenerit cuiquam uindicare in eos qui hanc chartam et Dei treuuam irrumpere presumpserint, uindicantes nulli culpe habeantur obnoxii, sed sicut cultores cause Dei ab omnibus Christianis exeant et redeant benedicti. Si uero residuis diebus aliquid  sublatum fuerit, et in diebus treuue obuiauerit, omnino non teneatur, ne occasio inimico data uideatur. Preterea rogamus uos, fratres, ut in quacunque die apud uos predicta pax et treuua constituta fuerit, ipsum diem deuote recolatis in nomine sancte Trinitatis. Latrones quoscunque de uestra regione eiiciatis et abominemini, maledicatis et excommunicetis ex parte omnium sanctorum qui supra scripti sunt. Decimas uero uestras et primitias de laboribus uestris Deo offeratis. De bonis uestris ad ecclesias deportetis pro salute uiuorum et defunctorum, ut Deus uos liberet ab omnibus malis in hac uita, et post hanc uitam perducat uos ad regna celorum, qui cum Deo Patre et Spiritu sancto uiuit et regnat Deus per omnia secula seculorum.  Amen.



u. Charta Raimbaldi, qua ecclesiam Sancti Genesii et Sancti Honorati, dat uictorinis monachis. 

Omnipotentis Dei incomprehensibili dispositione adeptus huius sancte sedis Arelatensis pontificale culmen, multa subinde mecum de eodem regimine cepi in animo euoluere, etc. Unde quadam die de religioso loco in honorem Sancti Genesii uel Sancti Honorati constructo, foras muros nostre ciuitatis  posito, multa uoluens mecum in animo, quomodo de tam spiritali prisci temporis monachorum officio uersus esset in possessionis secularis seruitio, mecum tractaui ut illum locum darem monasterio sancti uictoris de Massilia, in quo constitueret Isarnus abbas monachos in Christi seruitia. Igitur ego Raimbaldus, gratia Dei in presulatus honorem sublimatus, ipsam ecclesiam Sancti Genesii cum omnibus sibi subiectis ecclesiis, et cetera omnia que in presenti uidentur tenere, et quidquid in futuro potuerit acquirere, de ipsis rebus quas iam tenuit, uel unde quoque aliunde acquisierit, exceptis illis laicalibus feudis, et quidquid laici illi ex ipsis suis feudis abbati congregationis cesserunt, cum eo  consilio, uel ceterorum episcoporum meorum successorum, totum in manus Isarni abbatis S. uictoris Massiliensis tradimus, donamus, cedimus iure perpetuo, nobis in hoc consentientibus totius prouincie principibus seu comitibus Iosefredo atque Bertranno, et nostre sedis canonicis Arelatensibus, Poncio Massiliensi episcopo, cum fratribus; tali ratione ut a monachis uel ab abbate census per singulos annos reddatur altari Sancti Stephani uel Sancti Trophimi, libra una incensi in festo sancti Trophimi. Id ipsumque enim, quod inspirante Deo egimus, sacrorum canonum et legalis iubet auctoritas, ut de rebus episcopii construatur monasterium.




ANNO DOMINI MLXuII.
GERuASIUS REMENSIS ARCHIEPISCOPUS.





NOTITIA HISTORICA.


 Presulem hunc, quem plerique omnes laudant, Willelmus abbas Metensis uehementer et inimice insectatus est maledictis, tyrannum etiam illum uocans; et tamen abbas ille predicatur fuisse uir Deo deditus, et sanctissime uite; non diffitendum tamen est illum, si fides adhibenda sit historie beati Theoderici abbatis Andaginensis, quamuis ad omnia sagacem et strenuum, episcopatuque dignum, natura tamen et moribus plusquam oportuerit ferum, immitem et truculentum fuisse. Natus est ille anno 1007, id est forte 1008, non. Februar. apud Castrum Ledi, parentibus Hamelino seu Aimone domino Castri Ledi et Hildegarde seu Hildeburge de Bellismo, sorore Auesgandi episcopi Cenomanensis. Auesgando auunculo successit in episcopatu, anno 1036; sed uix  episcopale solium conscenderat, inquit Marlotus, cum Herbertus, cognomine Baccho, qui iamdudum Auesgando molestus fuerat, ei insidias struit, et inaudita tyrannide ab ingressu urbis Cenomanensis per duos annos excludit. Subinde Godefridus Andegauensis, cui episcopium Geruasius quandiu superstes esset, Herberti prauitate denuo fatigatus promiserat, ei ex amico hostis factus est; nam se delusum arbitratus castellum Ledi obsidione cinxit, tum pretextu ineunde pacis Geruasium ad familiare colloquium alliciens eum subdole cepit, atque in uinculis captiuum per septem annos detinuit, ut ex actis concilii Remensis sub Leone IX colligitur; ubi Godefrido sub anathemate iniunctum ut Geruasium libertate donaret: quam tamen ille non est assecutus  quin prius castellum Ledi quod sibi patrimonii  iure obuenerat, etiam nolens cederet. Ex longo et tedioso carcere Geruasius ereptus in Northmanniam secessit, ubi, a Guillelmo duce comiter exceptus, auro, argento, honore, multisque prediis cumulatur. Fama eius per uniuersam Galliam crebrescente, rex tantum presulem allicere ac beneficiis sibi deuincere cupiens, eum primo a consiliis esse uoluit; tum Gindone archiepiscopo fatis cedente, Remenses infulas ei cupidissime conciliauit, quas annuente clero et populo adeptus est idib. Octobr. anno 1055.

Quadriennio post, X Kal. Iun. ipso die Pentecostes, Philippum I, rege Henrico patre presente, inunxit, astantibus uiginti quatuor episcopis, ac Nicolai u pape legatis. Rem gestam exponit uetus charta,  quam a tomo II Libertatum ecclesie Gallicane transcribi curauimus inter instrumenta. Hanc autem nactus occasionem Geruasius, uindicauit sibi totius Gallie primatum, potestatem consecrandi reges Francorum et summum cancellariatum quem antecessores sui obtinuerant. Ceterum ex charta illa cui concinunt alie numero quamplurime, preter Albericum Trium Fontium, Chronicon Remense, et appendicem ad chronicon Mosomagense, constat Geruasium sedere cepisse anno 1055; quod si quibusdam aliis instrumentis repugnare uidetur, in horum notis chronologicis mendum irrepsisse necesse est scribarum aut librariorum uitio. uidetis infra que ea de re dicturi sumus in abbatia S. Dionysii  Remensis. Exstant plurime ad Geruasiuu littere Stephani X pape, qui illum pro religione fortiter  agere inuitat, auxiliumque sedis apostolice non defuturum pollicetur, postquam sibi cum illo amicitiam optauit perpetuam, hortaturque eum ut ad Romanam synodum conueniat: item Nicolai II, iubentis Bellouacensem episcopum, Simoniace, ut credebatur, promotum, cum Siluanectensi eiusdem criminis reo ab officio suspendi: item Alexandri II, quibus eum hortatur ut in causa abbatisse e Laudunensi monasterio iniuste eiecte cognoscenda, Elinando episcopo iuxta tenorem commissionis apostolice assistat; prohibet etiam ne consacret Iosselinum Suessionensem episcopum de Simonia conuictum; Bellouacensem corrigi, et Ambianensem ob iniuriam Corbeiensi abbatie illatam ad satisfactionem adigi precipit; corpus denique S. Memmii, ab ecclesia sua  indebite per Catalaunensem antistitem translatum ad propriam basilicam, comminatione censurarum ecclesiasticarum referri demandat. Due quoque a Geruasio scripte leguntur epistole; altera anno 1060 ad Nicolaum II, post fundationem seu potius restaurationem monasterii S. Martini a Campis Parisiensis, cui subscripsit, et mortem Henrici I regis; altera anno 1061 ad Alexandrum II; quibus obsequium suum erga sedem Romanam aperte significat. Scripsit etiam de miraculis S. Melanii episcopi Redonensis. uitam denique S. Donatiani archiepiscopi Remensis dicitur composuisse.

Sed in hoc sibi maximam laudem peperit, quod et numeretur inter fundatores ecclesie Castri-Ledi,  diecesis Cenomanensis, et tres in urbe sua metropolitana ecclesias in integrum restituerit. Ac primum quidem basilicam Sancti Nicasii, cuius patentes undique ruinas, deturpatamque intus et foris elegantiam et uenustatem non potuit sine lacrymis intueri, reparauit suis impendiis anno 1060. Deinde in ecclesia SS. Timothei et Apollinaris canonicos duodecim fundauit anno 1064, opem ferentibus Remigianis monachis, ad quos illa pertinebat. Denique apud S. Dionysium et basilicam renouauit, et canonicos regulares introduxit anno 1067. Guidonem ordinauerat 1063 aut 1064 episcopum Bellouacensem, et chirographo suo firmauerat anno 1065 instrumenta Balduini comitis Flandrie et Philippi I regis Francie de instauratione cenobii Hasnoniensis.

 Obiit Iu Non. Kal. anno 1067, post datum in extremis, cum sacrum uiaticum perciperet, eximium fidei sue argumentum. Id ex codice Remensis Ecclesie conscripto ab Odelrico preposito, qui rei geste interfuit, totidem uerbis referre iuuat: »Anno episcopatus domni Geruasii XII nondum finito, sed in  ipsis Idibus Octobris si uiueret finiendo, III Kal. Iul. festiuitate SS. Petri et Pauli ad uesperum aggrauatus infirmitate qua post sexto die mortuus est, predictus domnus Geruasius archiepiscopus fecit ad se fratres et canonicos conuocari qui tunc inueniri poterant. Quibus accersitis et presentibus credulitatem suam aperuit, et ut uere catholicus confessionem suam fecit; sicque postea communicauit de sacrificio altaris Domini. Nobis quoque ut ei ante Deum testes fuissemus quod idem uere corpus et sanguinem credidisset iniunxit et postulauit. Post hec, ut in eadem membrana legitur, admonitus ut Ecclesie Remensi ob damna ab ipso illata faceret satis, uadium dedit Odolrico preposito promisitque si superuiueret omne emendaturum. Idem etiam promissum  fecit Herimaro S. Remigii abbati. In eodem codice Geruasius multa Remensi ecclesie ornamenta contulisse dicitur, que omnia recensentur; insuper fratribus ecclesie Remensis ad anniuersarium suum faciendum dedisse quatuor molendinos bene instructos ad Duos pontes super uidulam, etc. In ueteri Necrologio quod in eodem codice habetur, Iu Non. Iul. decessisse perhibetur domnus Geruasius archiepiscopus, qui dedit S. Marie molendinos citra pontem ad diuidendum canonicis quidquid inde exierit in anniuersario suo. Qui dies conuenit iis que modo de eius obitu retulimus; indeque patet falli Marlotum qui eum mense Aprili obiisse dicit. Locus sepulture eius adhuc uisitur, inquit idem Marlotus, sub  lapide nigro in odeo maioris ecclesie prope aquilam, cui breue hoc insculptum legitur epitaphium:


GERuASIUS ARCHIEPISCOPUS.

Exine uirtutis uir, ac inter eos qui in Gallia illo seculo claruerunt longe celebris, solers, munificus, sapiens, laudumque omni genere cumulandus. Hic siquidem turbato regni statu, maioris momenti negotia, ut summus cancellarius, digne administrauit, cauitque ne schisma ac simonie labes Ecclesiam Gallicanam inficeret. Liberalitas eius eluxit quam maxime in monasteriorum SS. Dionysii et Nicasii restauratione, quorum opem statim post obitum expertus est, doctrina in elucubratione uite sancti Donatiani ex Coluenerio, pietas in obsequio sancte sedi apostolice iugiter et opportune prestito; hunc Chronicon Floriacense strenuissimum uirum appellat, post auctorem uite sancti Melanii Redonensis,  Guibertus de Nouigento famosissimum archiepiscopum, chartularium Sancti Dionysii Parisiensis pro Nogento nulli in regno sapientia et honestate secundum, Chronicon Sancti Nicasii uirum catholicum, lingua facundum, iustitia insignem, humilem ad merita, ad uitia rigidum; que omnia Breuiarium Remense paucioribus uerbis contrahit.





GERuASII EPISTOLAE AD NICOLAUM II ET ALEXANDRUM II PONTIFICES ROMANOS

uide supra in Nicolao II et infra in Alexandro II





GERuASII DIPLOMATA.



I. Charta fundationis seu restitutionis duodecim canonicorum in ecclesia SS. Timothei et Apollinaris. 
[Actes de la prouince ecclésiastique de Reims, II, 75.]


In nomine sancte et indiuidue Trinitatis, Patris, et Filii, et Spiritus sancti, Geruasius Dei gratia Remorum archiepiscopus, sancte Ecclesie tam presentibus quam futuris fidelibus. Si utilitati et honestati ecclesie nobis a Deo commisse diligenter intendimus, et quecunque in ea [ad., E.P.] diuine religionis cultum prouida predecessorum nostrorum uigilantia ordinata sunt, inconuulsa seruamus, et que ex his negligentia, uel aliquibus infortuniis deperierunt reparare contendimus, patrisfamilias nostro decreto  nobis talento multiplex lucrum reportaturos, et euge certissime remunerationis nos credimus audituros. Unde considerantes ecclesiam sancti Timothei martyris in municipio huius sancte sedis, cui Deo auctore presidemus, sitam, quondam clericorum numero et honestate religionis uiguisse, sed partim aduersis casibus, partim incuria ad titulum unius presbyteri esse redactam; ideoque ab archiepiscopo Adalberone, ut ex eius reditibus hospitalitatis suppleretur utilitas, beati Remigii monasterio ad possidendum concessam; pie sedulitatis opera adhibere curauimus ut eam in antiquum honestatis statum repararemus. Quapropter id notificantes Herimaro abbati, iniunximus ut hoc nostre uoluntatis propositum  commendaret effectui, et ipsam ecclesiam sancti Timothei cum suis reditibus stipendiariam Deo faciens, famulaturis inibi clericis, ex aliis possessionibus sancti Remigii in suo cenobio supplementum repararet hospitalitatis. Qui libenter nostre ordinationi paruit, et sub nostro auctoritatis priuilegio duodecim canonicos in eodem loco aggregauit, utque regulariter ibidem diuino insisterent seruitio canonicam prebendam eis instituit. Hec ergo constitutio ut fieret efficacior, nos quoque ipsius ecclesie altare ad augmentum stipendii eorum perpetualiter ipsis esse proprium constituimus; et quandiu illic fuerint canonici, ne quisquam successor noster eis illud auferat sub diuina auctoritate interdicimus. Preterea ratum esse uolumus ut sint immunes ab  omni archidiaconorum et archipresbyterorum exactione, positi tantum sub sancti Remigii dominatione, sub nostra tamen potestate, et abbatis subiectione, quemadmodum et monachi ipsius sancti Remigii; et sicut curam ex eorum animabus abbas de nostra suscepit, eodem modo de eorumdem clericorum animabus curam a nobis suscipiat, ipseque eamdem decano quem sibi ad eorum custodiam fidelem substituerit manu sua committat; ipse uero  abbas et necessaria eis uictus prouideat, et si quid in eorum conuersatione reprehensibile inuenerit, emendare satagat, ut securus in die iudicii Deo de eis rationem reddere ualeat. Quod nostre ordinationis decretum ne quis conuellere, uel aliquatenus temerare presumat, sub anathemate prohibemus, ad posterorum memoriam id commendantes chirographo sub episcoporum, abbatum, maiorumque nostri cleri, et ceterorum fidelium nostrorum qui interfuerunt testimonio. Prandium autem quod canonici Sancte Marie huius Remorum ecclesie illi accipiebant in festiuitate sanctorum martyrum Timothei et Apollinaris, pro Dei amore, et nostro condonauerunt communi consensu perpetualiter abbati Herimaro, et supradictis clericis, ut sint  eorum fratres, ipsorumque memoriam faciant in orationibus suis, cuius donationis largitatem ne quis conuellere audeat futuris temporibus, cum cessentibus nobis episcopis et omni clero, sub diuini numinis obtestatione comminamur.

    + Signum domni Geruasii archiep.
    + Signum Elinandi Laudun. episcopi.
    + Signum Adelardi Suession. epis.
    + Signum Frotlandi Siluan. epis.
    + Signum Widonis Beluac. epis.
    + Signum Odonis archidiaconi.
    + Signum Herimari abbatis sancti Remigii.


Actum Remis publice anno Incarn. Domin. 1064, indictione II, regnante Philippo rege an. u Idus  Iunii.



II. Pro fundatione abbatie S. Dionysii Remensis. 
[Actes de la prouince de Reims, II, 79.]

Notum uolo presentibus, nec ignotum sit posteris, quod ego Geruasius huius sancte sedis Remorum antistes, post aliarum restaurationem ecclesiarum que tam uetustate quam negligentia destitute ac deserte ab antiquis apparebant temporibus, beati Dionysii que iam pene annulata fuerat ecclesiam renouare apposui; quam olim celeberrime ditatam, ingruente malitia, ad summam deuenisse paupertatem frequenter transeundo miseratus condolui; adhibitaque tandem diligentia, restaurationis opus  operatione, structura, Dei presente gratia, non distuli, destructa reedificans, que fundata non erant a fundamentis construens. Et quia ad mensam canonicorum domine mee sancte Dei genitricis pertinebat, ab ipsis filiis meis eam sub censu sex solidorum omnium uoluntate accepi, perpetua libertate donandam; hac consuetudine retenta ut seruientes eorum, tam familiares quam communes, sicut antea solebant, absque omni exactione alicuius pretii, ibi  sepulture traderentur; et si ipsa ecclesia processu temporis, aliquo casu rediuiua calamitate, ad eam que prius erat decideret, eorum sicut prius erat potestati subiiciatur, nisi culpa uel studio ipsorum acciderit.

Ecclesia itaque meo sumptu et labore ad integrum restituta, cum diuersis edificiis ad necessitatem fratrum accommodatis, canonicos ibidem ad honorem et anniuersarii mei commemoratione sancte Marie ad usum concedere canonicorum, quorum decimam huic ecclesie habendam, sicut olim decreuimus,  modo quoque decernimus, quod de omni bonorum meorum substantia indifferenter statuimus. Cuius constitutionis nostre decretum ut ratum inuiolatumque perpetuis ualeat temporibus, nostre auctoritatis scripto presenti roboramus, si gillique nostri impressione consignamus.

Actum Remis, anno Incarnationis Dominice 1067, Indictione u, regnante Philippo rege anno uII, episcopatus mei anno XII.

Odalricus cancellarius scripsit atque subscripsit.




ANNO DOMINI MLXuII.
LEODEGARIUS uIENNENSIS ECCLESIAE ARCHIEPISCOPUS.





NOTITIA HISTORICA.


Leodegarius recensetur in diplomate Ermengardis, Rodulphi Burgundie regis coniugis, an. 1037, cum Pontio ualentino, Artaldo Gratianopolitano, et aliis episcopis. uitam, mores, ortus et actus antecessorum archiepiscoporum opere exarauit, ut legitur in Chronico ms.; subscribit testamento Hugonis archiepiscopi Bizonticensis 1044, uIII Kal. Aprilis; ad quem etiam Leo IX papa epistolam misit; defunctusque pridie Idus Iunii. Ex quo apparet mendum eorum qui alterum cognominem Leodegarium superinducunt.





LEODEGARII CHARTAE.



I. Ecclesiam S. Ferreoli in plena synodo S. uictori concedit. 
[MARTEN., Ampliss. Collect. I, 404.]


Cunctis liquido patet primum hominem a Deo conditum atque in paradiso positum, ut, si peccare nollet, necessitatem peccandi non haberet; quia uero inuidia diaboli seductus est, atque in hec erumnosa a Deo proiectus exsilia, omnes homines ex eo genitos natura postmodum equales fecit; sed Deus, qui est summum bonum, ipse prescius futurorum, postmodum per multa annorum curricula hominem suum charum animal regere non destitit, imponens unum aliis, patriarchas primitus, et prophetas,  ac deinde reges, ad extremum uero tempus sacerdotes. Hec autem ideo facere uoluit, ut, si quis eius amore peccata nollet uitare, cerceret eum uidelicet alterius timore. Sunt itaque multa que per Moysen precepit, et que Aaron primo sacerdoti iniunxit; ad ultimum uero B. Petro apostolo principi  ligandi atque soluendi potestatem contulit, et ab eo usque ad nos, licet indignos, hanc potestatem permanere concessit. Quapropter ego Leodegarius, sancte matris Ecclesie uiennensis archiepiscopus, omnium Dei fidelium seruus, exemplo et amore predecessorum meorum tactus, cupiens ornare ecclesiam nostram, que quondam gloriosissime floruit, propono et desidero deseruire beatissimo ac domno Ferreolo martyri, et ciuitatis nostre tribuno, siquidem ecclesia ipsius uel cenobium, quod uocant Grinensium, quadragintorum simul in se habuit multitudinem monachorum. Nos uero quos ad hec Deus infelicia perduxit tempora, si non ita, saltem quod possumus adimplemus. Reddimus ergo sibi, uidelicet S. Ferreolo, ipsiusque quondam monasterio,  ex hereditate ipsius quidquid in nostro dominio tenebamus, ceu etiam ubicunque fuerit inuentum aliquid ex eius hereditate, totum omnino reddimus, et eos qui tenent, si reddere uoluerint, in hac eleemosyna adiungimus. Sed et fidelis noster Bladinus quidquid de eius hereditate in beneficio  de nobis tenebat, totum reddit. Insuper et de suo alode largitur. Hoc ergo per consilium fidelium nostrorum facimus, collaudante omni clero et populo ecclesie nostre, insuper et annuente Hermengarda inclyta regina regis Radulfi uxore, nunc uidua. Ponimus ergo in ipso loco Dei seruos ex monasterio S. uictoris gloriosissimi martyris Massiliensis, ipsumque locum cum omnibus ad se pertinentibus eidem S. uictori perpetualiter damus, et uiro uenerabili domno Isarno abbati, per consilium et uoluntatem domni abbatis Odilonis Cluniacensis, et omnium fratrum sue congregationis. Facta donatio hec eleemosynaria anno Incarnationis Domini nostri Iesu Christi 1036, indictione Iu, epacta I, anno uIII imperatoris Romanorum Conradi.  Obsecramus itaque ex auctoritate omnipotentis Dei, Patris, et Filii, et Spiritus sancti, ac nostra contradicimus, et excommunicamus, ut nullus successorum nostrorum ecclesie huius nostre pontificum, siue aliqua persona disrumpere uel inquietare ullo modo hanc elemosynariam donationem ualeat uel audeat. Quod si fecerit, omnibus Dei maledictionibus subiaceat, et ab ecclesia Dei in die iudicii separatus, in inferno sepeliatur damnatus. Insuper et hec nostra donatio firma ac stabilis permaneat cum stipulatione subnixa.

Ego Nuspa monachus ad uicem domni cancellarii, domno archiepiscopo Leodegario dictante atque mandante scripsi, anno ordinationis eius uI, III Nonas  Nouembris, luna X, feria Iu.

Acta publice in synodo uiennensi in presentia domni Leodegarii archiepiscopi et canonicorum ipsius ecclesie multorumque fidelium abbatum, monachorum, aliorumque clericorum diuersorum graduum fere quingentorum, omni affectu ea que hic habentur inserta acclamantium atque laudantium, simul etiam, si, quod absit! ulla unquam persona secularis aut ecclesiastica ullo modo inquietare uoluerit hoc donum, inuocatione diuina et auctoritate omnium sanctorum ac uirtutum celestium eos excommunicantium atque anathematizantium, qui quolibet modo inquietare uoluerint hoc donum ullo umquam tempore. Amen.

Ego Leodegarius archiepiscopus propria manu  firmo. Signum Hartaldi prepositi. S. Burnonis laici patris eiusdem. S. Heriberti archidiaconi. S. Siufredi archidiaconi. S. Arnaldi archidiaconi. S. Pontii presbyteri. S. Giraldi diaconi. S. Bernardi diaconi. S. Sarili diaconi. S. Ascarici leuite. S. Senioreti canonici. S. Guigonis canonici. S. Richardi subdiaconi. S. Adelardi custodis. S. Guarnerii magistri  schole. S. Nortaldi abbatis S. Petri  . S. Pontii  abbatis. S. Dothmari abbatis  S. Willelmi  patris archiepiscopi. S. Willelmi filii eius. S. Humberti comitis. S. Hectoris. S. Herberti et Artaldi fratris eius. S. Herberti prepositi Diensis. S. Arnulfi. S. Adalardi abbatis  Lugdunensis. S. Hodrici  abbatis. S. Eugenii  abbatis. S. Ugonis canonici. S. Girardi leuite. S. Girardi canonici. S. Milonis canonici. S. Adalardi canonici grammatici. S. Berlionis Banchi canonici. S. Blandini laici. S. Renconis l. S. uidgerii canonici. S. Hugonis subdiaconi. S. Lamberti subdiaconi. S. Hotmaris subdiaconi. S. Rothbaldi subdiaconi.



II. Charta Leodegarii archiepiscopi uiennensis ecclesiam Sancti Symphoriani cenobio Sancti Ferreoli donat. 
[MARTEN, ubi supra, col. 404.]


. . . Dum Dei omnipotentis ordinatissima . . . . . sanctorum canonum, . . . . quatenus res ecclesiastice a cuius . . . . ordinis persone a quocunque acquisite, an nos quamuis possesse . . . . . utilitate quantumuis edificiis, possessionibus ac substantiis, mox ab heredibus ecclesie ad quam iure pertinent, iusta ratione fuerunt requisita, cum omnibus absque ulla reddantur contrarietate, nolentes uero reddere a sancte Dei ecclesie segregari debere societate. Ego  Leodegarius sancte matris Ecclesie uiennensis Christianorum archiepiscopus, omnium Dei fide lium seruus, notum esse uolo nostre ecclesie . . . . . filiis presentibus ac futuris, quia amore tactus diuino, reedificandorum uenerabilium locorum monasterium sancti Ferreoli . . . . ex utraque parte Rodanis fluminis positorum desiderio, consentiente uniuerso clero et populo, annuente uenerabili abbate Isarno Dei seruo, asciuerim ex Massiliensi cenobio iam dictis locis ad seruiendum Deo, et quecunque predictorum locorum iuris essent, omni uoto ac desiderio decreuerim ad posse me redditurum ab integro. Quapropter Sancti Symphoriani ecclesiam ad aquilonarem uienne urbis partem sitam, quam fidelium testimonio, auctoritate  et Dei iudicio constat fuisse ex Sancti Ferreoli cenobii dominio, cum omni integritate eidem nunc restituo, cedo atque trado, et monachis Deo seruientibus ibidem permanentibus, uidelicet cum parochia, primitiis, cimiterio, insuper decimo omneque teloneum, coruadas, omne quoque seruitium . . . . . ipsam ecclesiam alteram super ripam Rhodani,  siue ar . . . . . . optimusque constat, ad caput ipsius ecclesie situm, et cetera omnia quecunque uidentur ad eumdem locum pertinere, cum campis, uineis, pratis, hortis, molendinis, arboribus pomiferis et impomiferis, aquis, aquisue decursibus, sicut sciuntur termini, et hic habentur scripti. Ab oriente terra S.  Mauritii terminos qui uocantur Suspulis, ab occidente terra regalis, a meridie terra S. Seueri, ab aquilone terra de castello qui uocatur Saxol, et de uillis Masin et Macen, parochiam et omnia que pertinent ad parochiam, cum omni decimo, primitiis ac cemeterio. Insuper etiam reddo unum mansum qui uocatur Adamaredas super ecclesiam Sancti Desiderii situm cum campis, uincis, omnibus omnino rebus ad eumdem mansum pertinentibus.  Si quis ergo hanc donationem uel redditionem inquietare tentauerit, omnibus Dei maledictionibus subiaceat, cuiuscunque fuerit persone aut dignitatis, sitque extraneus a fidelium societate, hac donatione inconuulsa perpetuo permanente. Facta donatio hec anno Incarnationis Dominice 1037, indictione u, anno IX, imperatoris Romanorum Conradi.

Ego Nuspa monachus ad uicem domni cancellarii scripsi, domno Leodegario archiepiscopo mandante, anno ordinationis eius uII, feria I stationis ad S. Ferreolum ante natale Domini.

Domnus Leodegarius archiepiscopus firmauit. S. Sarili decani. S. Artaldi prepositi. S. Nortaldi abbatis.  S. Petri. S. Synfredi archidiaconi. S. Arnadi archidiaconi. S. Herberti archidiaconi. S. Pontii canonici. S. Senioreti canonici. S. Geraldi diaconi. S. Bernardi diaconi. S. Ascarii leuite. S. Ugonis canonici. S. Garnerii canonici magistri schole. S. Gerardi canonici. S. Girardi canonici. S. Adalardi canonici, grammatici. S. Giudgerii canonici. S. Renconis. S. Richardi canonici subdiaconi. S. Milonis canonici. S. Rothbaldi subdiaconi, et ceteri uno animo firmauerunt.



III. De moneta uiennensi corrupta. 
[Apud ACHERIUM, Spicil. uet. edit. t. XII, p. 284, ex chartulario uiennensi a D. d'Herouual concesso].

Notitia uiennensis monete, que facta est inter  Leodegarium uiennensum archiepiscopum, et Adeleidam marchionissam cum filiis suis. Longa per tempora stetit ipsa moneta bona in pondere et mensura decena. Nuper autem tempore Odonis marchionis uiri sui latrones et falsarii in burgo qui dicitur Aquabella, corruperunt eam et confunderunt et falsauerunt, ignorante supradicto marchione. Qui statim ut audiuit clamorem supradicti archiepiscopi uiennensis, precepit ne amplius fieret. Neque factum est eo uiuente. Post mortem uero eius insurrexerunt et alii latrones, et secuti sunt priores, et iterum falsauerunt eam, quousque predictus archiepiscopus Leodegarius uenit in Italiam ad predictam marchionissam domnam Adeleidam. Que similiter ut audiuit, ne amplius fieret precepit. Tamen ut omnibus  notum fiat, trapezita a domno Leone papa excommunicatus, paralysi percussus, membris omnibus dissolutus, impiam uitam digna morte finiuit. Modo autem ignorante supradicta domna Adeleida marchionissa, alii exorti sunt, et predicta mala sequuntur; sed mediante domno Adraldo Bremetensium abbate, et Artaldo Ecclesie nostre preposito, dimittuntur supradicta mala, et ne amplius fiant, promittit domna Adeleida marchionissa cum filiis suis Petro et Amedeo et Oddone, Deo et sancto Mauricio in manu Domni Leodegarii archiepiscopi uiennensis, ut in tota potestate sua uiennensis moneta amplius non falsetur, neque fiat, neque uero, neque falsa illa que in uienna fuerit facta. Et hoc fecit pro amore Dei et sancti Mauricii cum sociis  suis; de cuius beneficio honorata est, et pro anima senioris sui Oddonis marchionis et pro sua et filiorum suorum salute, qui hoc laudant et confirmant, uidelicet Petrus primogenitus, et Amedeus et Oddo. Laudat hoc domnus Adraldus abbas Bremetensis, et Artaldus prepositus Ecclesie uiennensis cum ceteris fidelibus suis, quorum ista sunt nomina.

Data per manus Bosonis ad uicem domni cancellarii et primiscrinii II Kal. Decembris, luna XuI, feria Iu, Heinrico secundo rege, nondum imperatore, Cesaris et imperatoris filio, huius domne marchionisse genero. Recepta per manus domni archiepiscopi Leodegarii.




ANNO DOMINI MLXuIII.
STEPHANUS SANCTAE ROMANAE ECCLESIAE CARDINALIS.





NOTITIA HISTORICA.


Stephenus, natione Gallus, uir suo tempore litteratissimus, a S. Leone IX ad purpuram euectus, inter  S. R. E. cardinales presbyteros meruit annumerari. Solitariam uitam ante purpuram professus scribitur sub Odilone abbate in cenobio. Cluniacensi, a Bennone cenobiarcha condito ad Gornam fluuium, et a Guillelmo Aquitanie duce, Auernieque comite dotato.

Hunc Stephanus X, S. Leonis successor, una cum Desiderio et Maynardo, doctis monachis Cassinensibus, Constantinopolim pro exstinguendo Ecclesie Grece schismate legatum deputarat: iam uie cum sociis accinctus, obitu pape superueniente et annuntiato, omissa legatione, remeauit ad propria. Functus est tamen non multo post legatione in Gallia Nicolai II Pontificis iussu, cuius meminit Goffridus uindocinensis. Quam sub Alexandro II continuans, Goffridum Barbatum, comitem Andegauensem, ob plurima scelera apud sanctam sedem delatum nec resipiscentem, anathemate percussit.

Missus deinde est a sacro cardinalium collegio in Germaniam ad Henricum regem, Henrici III, cognomento Nigri, Imperatoris filium, adhuc iuuenem imberbem; a quo tamen, licet apostolicas proferret litteras, non est auditus, quinque dierum spatio, non sine apostolice sedis iniuria pro foribus manens, regiis ministris, hominem Gallicum perosis, obicem ponentibus. Legationis causa duplex fuit. Prima, ut Henricus rex Romane Ecclesie Northmannorum tyrannide extreme diuexate opem ferret, ac presulum Longobardorum insolentiam, qui Cadaloum, hominem laicum, ac fame integritate laborantem, contra sacrorum canonum statuta in episcopum Parmensem elegerant, reprimeret. Altera, ut infame pseudosynodi decretum, quo Nicolaus II, Romanus pontifex, uita functus, synodali sententia damnatus fuerat omniaque ab eo gesta irrita declarata, regia auctoritate aboleretur. Re infecta Romam rediit Stephanus, ac non multo post, anno scilicet 1068, fatis concessit. Interfuit comitiis Nicolai II Senis, et Alexandri II Rome habitis. Ob doctrine prestantiam a Petro Damiani cardinali Decus et defensor Ecclesie Romane iure appellatus. De quo etiam in epistola quadam hec habet: Stephanum cardinalem piis uirtutum floribus, sanctis operibus et doctrine radiis fuisse insignitum, nemo, qui uirum nouerit, dubitat. Alphanus episcopus Salernitanus, cetaneus Stephano, hoc eum epitaphio post obitum commendauit.


Stephane, qualis in ede Petri quantusque sacerdos
   Exstiteris, nouit Gallia cum Latio.
Nobilitas, grauitas, probitas et mentis acumen,
   Et uirtus animi magna, fuere tibi.
Quinque manere dies cum sol deberet, in urna
   Clausus es hac. Requiem det tibi Christus. Amen.

Eius meminere B. Petrus Damiani in epistolis. Alphanus, episcopus Salernitanus; Ciaconius in uita; Augustinus Oldoinus in addit. ad Ciaconium.





CONCILIUM TURONENSE, In quo multa de disciplina ecclesiastica a Stephano cardinale legato apostolico, et decem episcopis, constituta sunt anno Christi 1060, indictione XIII, Kal. Martii.




TITULI CAPITULORUM.


    I. Ut nemo pecunia uel alia conuentione contra canones det uel accipiat beneficium.
    II. Ut episcopo beneficium contra predictam regulam conferenti contradicant clerici.
    III. Ut nullus episcopus beneficium uendat aut det, nec alienet que sunt ecclesie.
    Iu. Ut nullus ecclesiam a laico accipiat sine consensu episcopi, neque uenalem accipiat.
    u. Ut nemo clericale officium accipiat nisi in unius ciuitatis ecclesiis.
    uI. De episc. presbyter., diac., subdiac., qui mulieris carnali copula detenti ab officio non cessauerint.
    uII. Ut clericus militans beneficium amittat.
    uIII. De laicis qui oblationes ecclesie, sepulturam,  tertiam decimarum partem, possident, aut uendunt, aut dant.
    IX. Ut excommunicati sint incesti, et adulteri, et qui sua uxore dimissa, aliam ducunt.
    X. Ut desertor monastice religionis sit excommunicatus; similiter et abbas qui eum penitentem non receperit.





PRAEFATIO.

Ab incarnatione Domini nostri Iesu Christi anno 1060 indictione XIII, Kalend. Martii, luna XIII, Iu feria,  presidente Stephano, catholice urbis Rome cardinali presbytero, et apostolice sedis uicario, in basilica Sancti Mauritii sociorumque eius, sancta synodus, que, ex precepto domini nostri beatissimi summi pontificis et uniuersalis pape Nicolai, Turonis, que est metropolis Gallie, conuenit; propositis sacrosanctis Euangeliis, et premissis ad Deum intentissime precibus, diligenti consideratione retractatis iis in quibus ecclesiarum status in toto pene orbe, et maxime in Galliis, uacillare et pessumdare uidebatur, que breuiter infra placuit annecti, condigna sollicitudine definiuit.



CAPITULA.

I. Sancti Spiritus auctoritate, ut credimus, in Chalcedonensi synodo sententia de Simoniacis prolata,  sic ab omnibus obseruetur: quatenus quicunque deinceps pecunia aut aliqua inconueniente conuentione seculari, aut quolibet modo contra canonicam censuram, episcopatum aut abbatiam, aut archidiaconatum seu archipresbyteratum, aut aliquam dignitatem ecclesiasticam, siue aliquem gradum, aut ministerium, uel beneficium, quod non nisi clericis habere sanctorum Patrum sanciuit auctoritas, dare, uel accipere, quolibet modo canonibus contrario, tentauerit: et dans, a proprio decidat  gradu et dignitate; et accipiens, ministerium seu beneficium male usurpatum, nunquam recuperaturus, amittat.

II. Si quis aut episcopus, aut prelatus quislibet, contra prefixam regulam aliquod ecclesiasticum ministerium, uel etiam ipsam prebendam, que canonica dicitur, ordinare aut dare uoluerit: libere liceat clericis contradicere, et uicinorum episcoporum iudicium, uel, si necesse fuerit, ipsam quoque sedem apostolicam appellare.

III. Item ut nullus episcoporum, uel prelatorum, aliquod nouum beneficium de rebus ad ius Ecclesie pertinentibus ulterius presumat contra canones alicui uendere aut dare. Quicunque uero aliquid ad ius Ecclesie pertinens, sub nomine beneficii, siue  quolibet modo, ab ecclesia alienare hactenus presumpsit: si adhuc superest, aut restituat Ecclesie quod male subtraxit, aut canonica mulctetur sententia.

Iu. Nullus ecclesiam magnam uel paruam deinceps, sine consensu episcopi in cuius parochia est, a laicis presumat accipere quolibet modo; sed neque a clerico, uel monacho, seu laico, sub pretii alicuius uenalitate. Quod si fecerit, et uendens, et emens, ea careat.

u. Confirmamus etiam ut non nisi in unius ciuitatis ecclesiis quisquam amodo aliquod clericale officium accipiat. Quod qui preuaricatus fuerit, canonica ultione feriatur.

uI. Preterea si quis episcoporum, presbyterorum,  diaconorum aut subdiaconorum, post cognitum interdictum domini nostri pape Nicolai, mulieris cuiuslibet carnali detentus copula, a ministerio et beneficio altaris non cessauit; siue deinceps, cognoscens prelibatum apostolice sedis interdictum, aut mulierem, aut ministerium Ecclesie cum beneficio non statim deseruerit, nullam restitutionis in pristino  gradu ueniam sibi reseruasse cognoscat.

uII. Quicunque autem clericorum deinceps in armis militauerint, et beneficium et consortium clericorum amittant.

uIII. Quicunque laicorum alicuid de iis que ad oblationem uel eleemosynam Ecclesie pertinent, siue sepulturam, siue saltem tertiam decimarum partem possidere, uendere, aut sub nomine beneficii alicui dare ulterius presumpserit, anathematis gladio feriatur.

IX. Quicunque consanguineam suam, aut quam consanguineus suus prius cognouerat, aut cuius consanguineam carnaliter in coniugium accepit, uel deinceps acceperit; uel postquam cognouit, non statim dimisit, aut cognoscens non dimiserit; aut qui  uxorem alterius rapuit, seu rapuerit; uel qui suam uxorem sine iudicio episcopali dimittens, aliam duxit, uel duxerit: donec se fructuose tradat penitentie, a corpore et sanguine domini nostri Iesu, et a liminibus ecclesie se exclusum et alienatum, et omnimodis sicut putridum membrum a sano corpore precisum gladio spiritus, quod est uerbum Dei, agnoscat.

X. Quicunque monastice religionis desertor inuentus fuerit, a regno Dei et a consortio Christianorum, sicut apostata, excludatur et alienus existat, donec resipiscens digne peniteat. Similiter qui eiusmodi digne penitentes recipere noluerit, tertio admonitus, si non acquieuerit, a communione fratrum suspendatur, siue sit abbas, siue abbatissa, donec  acquiescat.

Ego Stephanus sancte Romane Ecclesie cardinalis sacerdos uocatus, uice domini mei pape Nicolai presidens synodo, his constitutionibus a nobis canonice promulgatis, paruitatis mee assensum prebens subscripsi. Deinde subscripserunt decem tam archiepiscopi quam episcopi.





STEPHANI CARDINALIS EPISTOLA AD IOANNEM DOLENSEM EPISCOPUM. Ut adsit synodo Romane Nicolai II post pascha, uel Turonensi a se habende ante mediam Quadragesimam  .

 Stephanus, Petri apostolorum principis et sancte Romane Ecclesie cardinalis, I . . . . . , Dolensis Ecclesie dicto archiepiscopo resipiscere, et ad uiam salutis et emendationis redire consulit.

Dominus meus pontifex summus et uniuersalis papa Nicolaus te, quamuis rebellem et monitis salutaribus auersum, nequaquam tamen paterna et consueta Romane Ecclesie misericordia indignum iudicauit; sed missa, si tamen ad te peruenit, legatione, ad synodum que antiquo more Rome post Pascha celebrabitur, adhuc tibi resipiscendi locum donans, euocauit.  Sed et post datas ad te litteras, secundum consilii sui prouidentiam, et temporum euentorumque necessitatem, me ad has partes destinauit, et ut que possem in Ecclesia Gallicana, Deo iuuante, conciliis ceterisque laboribus emendarem, uices suas mihi tradens, iniunxit. Unde apud Turonum Dominica ante mediam Quadragesimam synodum indixi, ad quam, dominum meum sollicitudine, et mediocritatem tuam sumptibus et labore leuans, sancti Petri eiusque uicarii mihique tradita auctoritate te conuoco, et ab omni periculo quod tibi ex parte  principis ciuitatis eiusdem euenire possit securum facio. Quod si nec ad nos nec ad dominum meum in dictis terminis uenire uolueris, uindictam absque  misericordia senties ecclesiastice districtionis. Exemplar etiam mitto epistole huius potestatis a domino meo mihi tradite.





IN CONCILIO BURDEGALENSI Stephanus cardinalis, sedis apostolice legatus, cellam S. Clementis de Credonio monachis uindocinensibus asserit.


 Licet monachorum S. Albani querela, quam erga monachos uindocini de ecclesia Credonensi iure sibi habere uidebantur, sepius uentilata, iniusta semper et de inuidie orta radice legali iudicio comprobata sit: semper tamen eos uerbis lacessere, et placitis iam definitis iterum inquietare solita sua improbitate contendunt. Prima namque calumnia, quam eis de predicta ecclesia intulerunt, audiente domno E [Eusebio], Andegauorum pontifice, et domno W. [Wlgrino, tunc abbate S. Sergii, postea facto episcopo Cenomanis, domno quoque A. abbate S. uincentii eiusdem ciuitatis, multisque aliis probabilibus uiris presentibus coram Goffrido comite facta est, qui cum eos requisisset ut litteras uel testes exhiberent de donatione illa quam sibi a Suardo uetulo factam  fuisse asserebant, et quod pater suus Fulco comes et ipse donum illud auctorisasset, responderunt se inde litteras nunquam habuisse; sed tamen utrum testes habere possent ex hominibus temporis illius, si spatium eis concederetur requirere. Comes uero Goffredus terminum illis annum integrum ponens, ut infra testes suos, et undecunque, etiamsi de hostibus suis essent, fiducialiter et absque metu aliquo sibi adducerent imperauit. Quod cum facere nequiuissent , calumniam interim omittentes, x annis et amplius quibuscomes Goffredus uixit post ea siluerunt: statim uero post mortem illius aptum se calumniandi reperisse tempus existimantes, rursus  noua decreta cudere, nouos sibi iudices aduersus monachos uindocini per manum Goffredi comitis iunioris, Goffredi alterius successoris, ascire tentabant; nonnullos etiam potentium personarum uiros, quos improuide contra ius et fas in hoc sibi maxime profuturos credebant, oberantes; ut uidelicet quod iusta ratione nequiuerant, uel utcunque muneribus efficere preualerent. Sed eorum spe in hac etiam parte, Deo disponente, frustrata, alia iterum adipiscendi quod cupiebant moliti sunt inferre machinamenta. Miserunt namque legatum Rome G., unum de monachis suis, qui eorum super hac re domino pape insinuaret querelam; sed longe aliter quam sperabant euenit, quia quanto ibi districtior tenetur censura iustitie, tanto minus inuenit quod corrumpat auaritia adinuentrix iustitie. Denique O. abbas,  qui eodem pro necessitatibus monasterii sui Romam perrexerat, cum in concilio tunc coram Nicolao papa collecto cum ceteris astaret, et accusatori illi ratione congrua de dono ecclesie monasterio uindocini facto, et de iudicio Andegauis postea a sepedicto comite G. aliisque supranominatis uiris publice determinato, respondisset; commune domni pape et episcoporum qui adfuere decreto sancitum est prefatam ecclesiam S. Clementis de Credonensi castro ad ius Sancte Trinitatis uindocinensis cenobii procul dubio legaliter pertinere. Tantis igitur tamque manifestis, et insuper tanta auctoritate definitis iudiciis sepe conuicti, innocentie adhuc immemores, et tot iniuriarum quas monachis uindocini suis in Christo, uelint nolint, fratribus fecerant, penitus  non recordantes, rursum placita iterare, iudices alios in alienis regionibus adhibere conati sunt. Quasi uero in aliam transcurrere patriam, examinatam rectitudinis possit exstinguere ueritatem. Post longum itaque tempus, cum quidam Stephanus B. Petri cardinalis dictus Romani antistitis Alexandri pape legatione in Galliis fungeretur; remorante illo in Andegauensi patria apud castrum Salmurum, ecce iterum monachi S. Albini, quasi nouiter tunc inciperent, querimoniam de monachis uindocini pro ecclesia Credonensi ad aures illius pertulerunt. At ille eis non statim ibi, sed apud ciuitatem  Burdigalam, ubi et concilium habiturus erat, premonitis monachis uindocini et illuc uocatis, responsurum se et causam diligenter spopondit examinaturum. Cumque  ad concilium die Kalendas Aprilis conuenissent, et monachi S. Albini clamorem suum cunctis qui aderant audientibus fecissent; quidam de fratribus uindocini qui idcirco uenerat, uitalis nomine, respondit causam illam iam pridem in Romana synodo sub uenerabilis memorie Nicolao papa publice determinatam fuisse, audientibus quibusdam episcopis de Gallia ad concilium profectis, Hugone uidelicet Niuernensi, Gualterio Meldensi, itemque Hugone Trecensi, atque Wlgrino Cenomanensi, quorum tres H. scilicet W. et alius H. cum adhuc uiuerent, et monachi S. Albini sepedictam calumniam iterassent, litteras suas B. Turonensi archiepiscopo et E. Andegauorum pontifici in testimonium monachis uindocini transmiserunt, protestantes uidisse se et audisse  querelam illam iusto examine libratam coram prefato papa Nicolao in communi concilio fuisse definitam. Hoc audito prefatus cardinalis Stephanus, recitatis prius episcoporum epistolis, respondit non esse conueniens, nec omnino licere, quod Romanus pontifex semel iuste definierat, a quoquam alio rursus aliter discuti. Hoc solummodo illis reliquum esse ut, si uerbis monachi et litteris episcoporum astipulationem preferentibus credere detrectarent, ipsi predictos adirent episcopos, et utrum ita esset rei ueritas eorum uiua uoce per semetipsos usque ad sequentem B. Petri festiuitatem, que III Kalendas Iulii celebratur, per semetipsos plenius addiscerent:  et si ita esse ut eorum epistole protestabantur agnoscerent:, ulterius monachos uindocini de hac re nullatenus presumerent inquietare: sin autem, Romam sequenti anno ad tractandum in concilio querele istius iudicium utrique pergerent. Hanc sententiam rationabiliter iusteque prolatam tam episcopi quam abbates, aliique ecclesiastici ordinis qui adfuere uiri religiosi, quorum subscripta sunt nomina testati sunt. Goscelinus Burdegalensis archiepiscopus, Goderannus Sanctonensis, Guillelmus Engolimensis, Isembertus Pictauensis, Ragomundus ualatensis, Quiriacus Nannetensis, Mengisus uenesensis, Iterius Lemouicensis, Guillelmus Agenensis.




ANNO DOMINI MLXXXIX.
LEO ATINENSIS EPISCOPUS.





NOTITIA HISTORICA.


LEO, summe eruditionis et diuinarum scientiarum egregius uir, Atinensis Ecclesie episcopus ordinatus est ab Adenulpho, Capuano archiepiscopo, anno 1044. Eximie sedit ann. 28, defunctusque est anno 1072. Huius tempore, inquit sepe Chronica Atinensis, constructa est ecclesia S. Marie in templo Saturni; huius etiam tempore inuentum est corpus Christi martyris Marci, quod latuerat in episcopio Atinensi sub altare minore, quod postea dedicauit in honorem S. Bartholomei iuxta corpora SS. Nicandri et Marciani. Annus Christi erat 1046, Kal. Augusti, quando Leo sancti martyris exuuias sacras inuenit ac transtulit, cuius Historiam ipsemet egregius presul scripsit, cuius exemplar ex ms. codice litteris Longobardis conscripto bibliothece Casinensis infra habes. Plura scripsisse Leonem ingenii sui documenta referunt, que pauca supersunt. Exstant sermones aliqui in D. Marci martyris predecessoris sui apud me ms. Quos ne sicut cetera uoret uetustas, hic exscribere non pigebit ad laudem tanti martyris asserendam, in cuius etiam laudem Petrus diaconus Casinensis aliquot sermones concinnauit; nec adhuc, quod sciam excusi sunt, latentque in celebri Casinensi bibliotheca.





INuENTIO SIuE TRANSLATIO CORPORIS BEATISSIMI MARCI MARTYRIS ET PONTIFICIS, EDITA A DOMNO LEONE EPISCOPO ATINENSI.

 Fratres karissimi, humiliter postulemus gratiam Spiritus sancti, quo, eius repleti dulcedine, de beatissimi Marci corporis inuentione non incongrue reddamus sermonem.

Beatissimus igitur Marcus, Domitiano Cesare imperante, Atinensis fuit antistes, sub cuius temporibus, Maximo iubente proconsule, clauis capite duris affixus, demum gladii ictu ceruice percussus, martyrii est palmam gloriose adeptus, atque in memorate  ciuitatis confinio feliciter est tumulatus. Christiani uero qui tunc temporis aderant, magno studio in eius honorem construxerunt basilicam, que longo post tempore, ut eius antiqua menia monstrant, a prauis hominibus deuastata et ad solum est redacta. Multo itaque tempore sic permanente, ceperunt ibi rustici suas bestias, equos et asinos nocturno tempore collocare; sed omnipotens Dominus Marci sui dilecti famuli iniuriam mirabiliter  uindicabat. Contigit autem ut pertransirent inde uiatores, et in loco eodem iuxta sepulcrum, nescientes illic requiescere sanctissimi Marci uenerabile corpus, suos equos uellent locare. Quedam autem sanctimonialis femina clamosis obsistit uocibus, dicens: »Nolite, fratres, nolite in hoc sancto hospitari loco, ne forte aliquid uobis mali contingat; uidimus enim Dei magnalia sepius in hoc fieri sanctissimo loco.« At illi, pro nichilo ducentes hec uerba, eadem nocte manserunt ibidem, et facto mane insultantes sermonibus eius ceperunt iter arripere. Sed antequam longe procederent, ad modum sagitte ictus ceperunt iam penitere de facto, quia unus eorum equus in terram corruit mortuus, alter uero, nondum peracto stadio, in ipso itinere periit, taliter Domino  cunctipotente sui Marci dilecti martyris iniuriam uindicante. Alio itaque tempore, sicut a quibusdam fidelibus mihi relatum est, cum quidam Calabrites onustis asellis mercibus ad predictum locum sero uenirent, et diuertendi hospitium quererent, quedam uenerabilis mulier dixit illis: »Nolite, karissimi, in hoc loco uestros asinos collocare, quia locus sanctus est: nam si presumitis, non absque damno hinc transire ualebitis.« Qui sua inebriati uesania dixerunt ad eam: »Ergo et nos mortui sumus, si nostros asinos custodire non possumus;« et cum nox iam plenius aduenisset, collocantes se, et in medio asinos eorum ponentes; et quamuis audacter fecerint, tamen suspecti, ne a lupis uel a latronibus raperentur,  frustratam custodiam posuerunt: nescientes Scripturam, que dicit: »Quod timet impius, ueniet super eum.« Arreptis itaque somno et uelut mortuis effectis, lupus e diuerso ueniens, in medio eorum ingressus, asellum abstrahens interfecit. Consimili namque miraculum mihi ad memoriam uenit, id ipsis referentibus qui priora. Nam die quadam, similiter eodem in loco, sole occidente, quidam cum suo asello ueniens, hospitium querens diuertit, et, dum a femina supradicta repelleretur ne diuertisset, continuo cum suo asino hospitatus est, et pedem aselli cum suo simul ligauit, atque se protinus in terram gratia quiescendi dedit. Tunc pretergressi latrones, inuenerunt eum uelut mortuum dormientem, et inuicem se in malum concitantes,  restim continuo concidentes, ei asinum abtulerunt; qui protinus a somno euigilans, damnum inuenit, et a loco tristis abscessit. Ceperunt dicti homines metuere locum, et ab iniuria reuerenter cessare. Quapropter peracto ciues concilio nisi sunt eamdem ecclesiam restaurare, et conuocato episcopo qui tunc temporis aderat, altare ibi in honorem beatissimi apostoli Bartholomei dedicare fecerunt, nescientes illic requiescere uenerabilis Marci martyris corpus, in cuius honore, ut estimo, prius fuerat benedicta.

Igitur tempore quo piissimus imperator Conradus regnabat, anno Dominice incarnationis millesimo quadragesimo quarto, diuina fauente gratia, quidam illic ordinatus episcopus sollicitus pro restaurandis  sui episcopatus ecclesiis ab iniquis et prauis hominibus desolatis; et dum de loco in locum uisendi gratia adfuisset, peruenit tandem ad episcopium antiquissime urbis Atinensis, et ingressus predictam ecclesiam, que in suburbano predicte ciuitatis adest, perlustransque, inuenit ante sanctum altare congeriem lapidum, que de fractura murorum aceruum fecerat, et ualde suis alienisque oculis displicebat. Tunc conuocans ad se quemdam presbyterum, assignans ei locum precepit, dicens: »Hunc accipe locum, fili, et diligenter emunda.« Presbyter autem sibi delegatum locum accipiens, deuote cepit emundare, et dum per gyrum altaris effoderet, inuenit lapideum titulum scriptum, et, licet fractum, nomen Christi martyris Marci intimantem; quem uidens  episcopus exclamauit, dicens: »O martyr magne! ostende nobis indignis tua pignora sancta;« deinde conuersus, Dominum his uerbis cepit toto corde deuotissime supplicare: »Obsecro, Domine, obsecro ut digneris nobis peccatoribus dilecti tui Marci martyris tumulum demonstrare; spero etenim, et fideliter credo quod hic requiescit Marci martyris corpus, cuius iste titulus nobis nomen demonstrat.« His ita peractis, continuo ad propria repedauit, et ardentissimo desiderio noctem eamdem duxit insomnem. Mane itaque facto quasi diuinitus precepit duobus presbyteris ut irent, et ante altare foderent quousque ibidem ipse descenderet. Inerat enim sibi non parua dubitatio, eo quod multa corpora hominum inde  iacebant, et quod dubietatis rancorem a se auferre non poterat: unde et Dominum pulsare precibus cepit ut sibi ostendere dignaretur quod deuote querebat. Presbyteri autem pergentes in dexteram partem altaris S. Bartholomei ceperunt fodere. Secutus autem eos episcopus, et inuenit eos incassum laborantes, intuensque eos accepit fossorium, et ipse propria manu cepit fodere, et dum labore esset fatigatus, reddidit illis, et factum est dum ipsi foderent, peruenerunt ad tumulum in quo sancti martyris Marci corpus requiescebat, et nimio repleti ardore, exclamauerunt dicentes: »Surge, benigne Pater, quod tu queris, ecce tenetur.« Qui statim de loco surgens, humoque prostratus, his uerbis omnipotentem Dominum collaudabat: »Gratia celsa  tibi, regis qui munia mundi, qui quodcunque cupis, cum uis, sine mora patratur.« Gaudens quoque et uehementer exsultans de tanto sibi concesso patrono, collegit pignora sancta; sed non tam letus de toto corpore quam tristis mansit de capite, eo quod non esset ibidem; erat enim Sabbatum quasi hora undecima, et, quamuis interdiceret ne alicui panderetur, tamen tota ciuitas subito de fama repletur. Cepit autem sancta pignora suis manibus diligenter abluere, et in scrinio collocare, et eadem nocte deputatis clericis, in hymnis et spiritualibus canticis tota nocte peruigiles iussit manere, ut facto mane ad episcopium eiusdem urbis cum laude et gloria deportaret.

Presbyter autem, qui prius titulum lapideum scriptum  inuenit, cuius et superius memoriam fecimus, erat tunc in infirmitate ualde afflictus, ita ut de uita desperaret; qui ut hec audiuit, misit continuo ad eum ut dignaretur sibi aquam mittere de qua sacra abluerat pignora, quam medelam ab eo accipere mereretur. Mane itaque facto consurgens antistes admonuit populum ut pariter cum eo descenderet, et cum omni honorificentia ad supradictam ecclesiam Marci sanctissimum corpus transferret. Indutus autem sacris uestibus simul cum ministris qui secum aderant cum thuribus et ceraptatis, et cum omni apparatu ecclesiastico, uiris et mulieribus, pueris et puellis, accensis cereis, impositaque litania, ad locum tetendit, et leuato inde corpore, et in lectica composito, laudem Domini decantando, peruenit ad  ciuitatem. Sed antequam episcopium ingrederetur, presbyter ille, quem superius pene mortuum memorauimus, incolumis cum accensis cereis obuiam sancto aduenit corpori, laudans et benedicens omnium Conditorem. Episcopus autem grates immensas referens omnium redemptori Domino Deo, episcopium eiusdem antiquissime ingreditur urbis, et uenerabile corpus in confessione Dei Genitricis collocauit, exspectans ut sibi omnipotens Deus ostendere dignaretur locum quem sibi aptum placeret ad recondendas reliquias uenerandas.

Eodem quoque die quo sanctum Marci leuatum est corpus, accidit ut inde quedam sanctimonialis transiret, et dum longius ire satageret, ut audiuit hoc factum, eumdem diuertit in locum,  et dum se prona prosterneret sanctum adorare sepulcrum, respexit, et ecce particula reliquiarum in medio iacens, furtim leuauit, et gauisa gaudio magno, secum portare uoluit; que dum non longe ab ecclesia esset, antequam perueniret ad uadum fluminis, tantus timor inuasit eam, ut nec retro nec ante posset aliquando declinare. Recordata autem sancti martyris reliquiarum, continuo sericium uelum quo caput tegebatur tulit, et inuoluens ibi sancta pignora remisit ad corpus, et mox quasi a uinculis absoluta, ceptum peregit iter. Cepit dehinc antistes uehementer hesitare quid inde faceret, uel in quo loco eum reponeret, aut si sibi propriam domum construeret; et dum hec tractaret,  adfuit dilectus Domini Marcus in somnis cuidam religiose femine, dicens: »uade et dic episcopo, animaduertat diligenter, et nostrum euidenter perpendat honorem; quia domus de qua nostrum tulit nunc corpus, nostri honoris causa mirifice exstitit facta; quapropter edem propriam quero, quod si neglexerit facere, sciat se hoc anno periculo subiacere.« Hoc audito, episcopus expauit, et de uisione nil dubitabat, quoniam mulier illa timorata nimis, que uiderat, cum iuramento terribili affirmabat. Collatione itaque facta cum suis, in loco quo sibi comparuit statim ad perficiendum opus cepit fundamenta iactare. Sed non absque diuino nutu citius ut estimabat compleuit. Nam si sibi Deus, ut optauerat, tribueret facultatem, forsitan hodie non caput membra  haberent. Qualiter autem gloriosissimi Marci martyris caput inuentum est, silentio non est pretereundum. Nam quadam nocte cuidam ueterano presbytero dormienti, ut ipse hactenus narrat, uox facta est, dicens: »Surge, et noli dormire.« At ille exspergefactus, putabat se a suo socio qui secum morabatur in loco uocari, et dum sciscitaretur: »Quare?« et nemo sibi responderet, iterum obdormiuit, et necdum aperte dormiens, denuo uox audita est, dicens ad eum: »Noli tam piger esse, surge et in angulo huius basilice quere thesaurum.« Attonitus autem presbyter ille, et admirans secum de uisione cepit tractare; sed antequam de lectulo surgeret, consimilis tertia audita est uox precipiens ut continuo surgeret, et ulterius de uisione non dubitaret.  Tunc presbyter letus effectus, putansque pecuniam certius inuenire, festinus surrexit, et ferramentum aptum ad uepres scindendas arripiens, quasi diuinitus ad locum peruenit, et uepres quibus locus tegebatur, abscidit, atque in ipso angulo in modum capsule loculum factum inuenit, quem statim aperuit, et inuenit in eo caput gloriosissimi Marci martyris simul clauis affixis cum quibus impii cruciauerant illum, et quamuis quod putauerat minime inueniret, tamen gaudio magno gauisus, letabundus ad episcopum uenit, et cuncta que uiderat enarrauit. Magno itaque gaudio repletus est episcopus, ut si decem millia auri talenta inuenisset, non tam letus efficeretur quam de hoc capite sancti martyris, et licet hec uisio non certius nomen istius Domini  athlete declarasset, ille tamen affirmabat quia hoc est sanctissimi martyris caput, et Dei prouidentia reseruatum; ne corpus absque capite conderetur. Anno itaque completo, consummata ecclesia in eius honore, et capite iuncto corpori summa cum reuerentia est tertio Nonas Octobris solemniter dedicata; scripsit autem et titulum lapideum ut priorem, et iuxta locum posuit continentem hoc modo:

Hic martyr magnus requiescit corpore Marcus,
   Quod tribuente Deo condidit ecce Leo
Presul Atinensis, lapis hic erit et sibi testis.

Inuentum est autem sexto decimo Kalendas Augusti, anno Dominice incarnationis millesimo quadragesimo sexto. Erat autem tunc immensa siccitas  super terram, ita ut plurimi ex populo crederent finem adesse mundi, eo quod incendia et caligo magna totum inuaserant orbem. Nam herbe campi defecerant, uirentia cuncta ardebant. In ipso autem periculo apparuit dilectus Domini Marcus cuidam sanctimoniali femine, preclaro uultu, longo et pulchro corpore, barba et capite candido, dixitque ei: »Surge, et dic episcopo quare corpus nostrum tandiu retinet super terram? Ecce iam domus mihi parata est, quid moratur? Nunquid non cernit quod populus siccitate periclitatur? Sciat profecto quia si corpus meum redditur terris, statim aqua Domini beneficio tota terra rigatur.« Facto itaque mane surrexit femina, et que uiderat intimauit. At ille hesitare cepit quid ageret; decreuerat enim eo die  quo corpus inuentum fuerat, basilicam dedicare. Nam fideliter populus irruerat super eum, dicens: »Nolumus iam tibi amplius credere, si hec beneficia a Deo nobis promissa retardare uolueris.« Sanctimonialis autem femina cum iuramento affirmabat: »Me in custodia retinete, et sanctum corpus reddite sepulture, et si tertia die pluuiam non habetis, sine mora meum caput detruncate.« Conuictus autem tam mulieris assertionibus quam etiam et populi obiurgationibus, quarta uidelicet feria ipse cum aliquantis de populo ieiunauit, et cum sero esset, ipsis solis locum scientibus, secretius corpus humauit, atque cuncto populo diem sacrationis denuntiauit. Factumque est ut die illo transiret, et sicut mulier repromisit, alia die tantam omnipotens  Deus pro honore sui dilecti martyris concessit pluuiam, ut subito tota terra aqua abundantissime repleretur. Ad hec tota ciuitas letatur, quia id quod optauerat, sine mora tenebat.

Pretermisimus autem magnum et stupendum miraculum quod omnipotens Deus eodem die, cum adhuc sanctas reliquias manibus uersaret pontifex, operari dignatus est. Nam dum quidam iuuenis aridam manum habens superueniret, et in medio circumstantium populi se obiiciens, prospiciens quod episcopus languentibus aquam de qua sacre abluebantur reliquie ad potandum porrigeret, cepit et ipse plena fide deuotaque mente postulare quatenus ei pro remedio sue salutis dignaretur sibi porrigere; qui statim accepto uasculo benedixit, eique ad potandum  porrexit. Sed statim ut ad os illius exstitit propinatum, diuina fauente gratia, illico manus eius incolumis reddita, haustum uasculum a proprio ore remouit. uiso autem tanto miraculo admirati ceperunt omnes glorificare omnipotentiam Saluatoris qui tanta in his ultimis diebus ad confirmandum fidelium mentes miracula operari dignatus est.

Presenti quoque anno, quid in hac urbe clemens Dominus apud illius uenerabilissima pignora operari dignatus est, silentio pretereundum non est. Nam dum cuiusdam fabri filia ab antiquo hoste demens efficeretur, ita ut in loco in quo consisteret, uel suam ipsam genitricem ignoraret: continuo mater  eius cum cognouisset, festina de agro in quo ad pascendum boues miserat, ad episcopium cum ea cucurrit, et presenti episcopo indicauit. Qui statim ut cognouit eam ob inuidiam antiqui hostis miserabiliter immutatam, dixit ad eam: »O mulier! quid tibi faciam ignoro, sed tanquam misericordiam consecutus, consilium recuperande filie uestre saluti prebeo. Suscipe ergo et continuo eam in nostri Saluatoris Iesu Christi fiducia ante sacrum eius gloriosi martyris tumulum proiice; confido enim et fiducialiter credo, per eius sacrum auxilium suo interueniente suffragio, ab ista infestatione filia tua sanabitur.« Que mox ut audiuit, confortata illius oraculo, per manum eam apprehendens, et in ecclesiam plena fide deuotaque fiducia introduxit, et eam  ante sacrum tumulum flebiliter Dominum rogando proiecit. Erat autem tunc hora tertia diei, et permansit in hac oratione fere hora quinta, atque pro ea sacrificium Deo oblatum, incolumis, auxiliante Domino, facta, cum sua simul genitrice, que cum graui angustia et dolore ad episcopium uenerant, cum gaudio et letitia ad propria sunt reuerse.

Denique cum ad hoc miraculum ad laudem Domini nostri Iesu Christi et preconia sui dilecti martyris Marci scriberetur, et de his uirtutibus stupenti anima miraretur, quidam monachus bone memorie S. Benedicti cenobii adnotatum miraculum deuote de manibus accipiens, sanctissimi huius martyris prece deposcens, quo sibi dignaretur subuenire et dolorem sui capitis, quo sepius cruciabatur, auferre,  atque stylum per lectum in utraque parte sui capitis ponens, suppliciter se sustollens in prece agebat: »Eia, uerende Martyr, mihi succurre precanti, atque pro tuo honore mei capitis tolle dolorem.« Et cum hec deuotissime diceret, continuo Domini largiente clementia, dolor capitis ab eo recessit: et mox letabundus ad nos continuo repedauit, et quantam sibi Deus fecerit misericordiam meritis sui dilecti famuli enarrabat, humoque prostratus, et crectis in celum manibus, cepit magna cum exsultatione Dominum et eius martyrem collaudare. Letemur itaque, fratres karissimi, et totis uiribus iucundemur, exsultemus et delectemur in Domino, pro cuius amore hic gloriosissimus martyr Marcus supplicium pertulit mortis, et non tam de miraculis  quam de eius dulcissimo patrocinio gloriemur, in quo cum amore nostre deuotionis spem et fiduciam ponimus, absque dubio de magnis periculis ab eius sancta intercessione protecti hic et in futuro liberati letabimur. De signis uidelicet atque prodigiis non semper quemque admirari oportet, quandoquidem non tantum sancti, sed etiam et peccatores in nomine Domini facere possunt; unde in Euangelio in die iudicii dicturi sunt: »Domine, nonne in nomine tuo demonio eiecimus, et multa signa fecimus?« Quibus dicturus est Dominus: »Discedite a me, operatores iniquitatis, quia non noui uos.« Nam et B. Gregorius in sacro eloquio signa quoque infidelibus data esse refert. Ergo si signa infidelibus conceduntur,  cur nos fideles in signis et miraculis miramur, et non potius in sanctitate confidimus? Nam ubi desunt signa, adsunt et suffragia sanctitatis. Ideoque, karissimi, omni fiducia totaque mentis deuotione solo prostrati, apud hunc sanctum martyrem Domino ueniam postulemus, quatenus eius sacris meritis impetrare mereamur. Nam si ex toto corde et fida mente rogamus quod pro salute nostra deposcimus, dicente Domino: »Si quid petieritis Patrem in nomine meo, dabitur uobis.« Queramus igitur auxilium ab eo qui potens est, et sanctum nomen eius, et qui suos martyres in eternum glorificat, pro illorum meritis nos de periculis imminentibus assidue liberet. Scimus enim et indubitanter credimus quod, si quis eum non tepida mente precibus  pulsat, quidquid pro sua salute rogitat, absque dubio obtinebit, ut ipse fidelibus suis polliceri est dignatus; dicit enim: »Si habueritis fidem, ut granum sinapis, diceretis huic monti: Transi hinc, et transiet, et si in fide non hesitaueritis, quidquid sine dubio quod petieritis, impetrabitis id ipsum.« Sunt quidem nonnulli qui petunt tepida fide, ideo non merentur quod querunt accipere; et sunt alii qui tam ardentissima fide petunt, ac si presentes habeant, et os ad os loquantur. Hi idcirco exaudiri  merentur et effectum precis sue adipiscuntur. uos itaque adhortor, karissimi, ut huius sancti martyris Marci auxilium imploremus, ut una nobiscum in suo patrocinio congratulemur, ut cui assidue preconia sanctitatis in terris attolimus, illius consortium mereamur habere in celis: auxiliante Domino nostro Iesu Christo, qui cum Patre et Spiritu sancto uiuit et regnat Deus per infinita secula seculorum. Amen.





DOMNI LEONIS ATINENSIS EPISCOPI Donatio solemnis facta canonicis clericisque Atinensis Ecclesie.


 In nomine Domini nostri Iesu Christi.

Anno ab Incarnatione eius millesimo quinquagesimo sexto, mense Iulio, indict. IX, residente in urbe Roma summo et uniuersali pontifice domino papa uictore, et imperante domino Conrado piissimo imperatore, et Capuanam Ecclesiam gubernante domino Adenulpho archiepiscopo. Nos LEO diuina gratia dispensante, Eccles. Atinensis episcopus, recto considerationis oculo ea que ad utilitatem Ecclesie pertinent intuendo, ut ecclesiasticus ordo iuste et pie in domo Domini uiuere ualeat, ordinantes in mente statuimus ut Atinenses clerici ad eccles. S. Marie sponte et uoluntarie pariter conuenirent, et diuinum seruitium unanimiter Domino exhiberent; hoc nostre uoluntatis arbitrium placuit, et ipse, a  quo omne bonum procedit, hoc sua clementia tribuit et concessit, quoniam ipse, qui bonam uoluntatem largitur, prebet et operationis pium effectum. Conuocatis igitur uniuersis clericis una cum domino Lando illustrissimo comite, et nostro aduocato Bernardo pariter cum omni populo ciuitatis, nostre uoluntatis arbitrium disseruimus, et propositum in mente conceptum illis omnibus uiua uoce aperire curauimus, ut nichil in domo Domini absque digno consilio fiat, quia scriptum est: »Omnia fac cum consilio, et post factum non penitebis.« Patefacto denique consilio, dignum et iustum uisum est uniuersis ne clerici per diuersa uagantes, et seculares curas atque sollicitudines semper gerentes, in diuino se famulatu exercere prout condecet minime possent;  proinde clerici consilio habito, quidam ex ipsis non inuiti neque coacti ad Ecclesie seruitium gratuito pectore et sincera uoluntate se contulerunt, uidelicet Theoto, Angelus, Ioannes, Almundus, Albertus, Ioannes, Leo, Benedictus, Petrus et Ioannes presbyteri, et Benedictus archidiaconus, et Gregorius, Marcus, primicerii, Dominicus et Atinus.  Hi omnes rationabile obsequium Domino representantes ut ambularent in domo Domini cum consensu ad altare sancte Dei Genitricis sese cum omnibus suis rebus humiliter obtulerunt. His ita peractis memoratus comes omni populo sibi adiuncto una cum predictis clericis supplices nobis preces deposuerunt, attentius exorantes ut tam illi qui se iam ad Ecclesie gremium contulerunt, quam et posteri qui eorum fuerint uestigia secuturi nostra discussarent; quorum preces benigno pietatis intuitu attendentes, dignum eos duximus exaudiri. Unde accepto et deliberato consilio, eidem sancte Dei Genitricis ecclesie omnibus canonicis, sicut presentibus, ita etiam et subsequentibus concedimus atque donamus ecclesiam S. Laurentii, S. Marciani, S. Blasii, S. Syluestri,  S. Petri, S. Stephani, et omnes ecclesias que in finibus Atine ciuitatis construi possunt, scilicet eum decimis, primitiis et oblationibus uiuorum et mortuorum. Preterea ad honorem sancte Dei Genitricis, et ob reuerentiam corporis beatissimi martyris Marci, huius ciuitatis antistitis, concedimus uobis uestrisque successoribus omnium uestrarum ecclesiarum ordinationes pariter et canonicas sanctiones. Concedimus insuper uobis ut quoties nos uel nostros successores absentes fuerimus, ex nostre auctoritatis officio potestatis plenitudinem habeatis; ut episcopali iure clericorum iudicium in uestro capitulo obtineatis, et de uniuersis criminalibus, uidelicet de matrimoniis dissoluendis uel coniungendis, et de oppressionibus canonice iudicandis. Et ut huius  nostre pagine instrumentum, sicut et a nobis, ita etiam a successoribus nostris firmum et illibatum in perpetuum conseruetur, obligamus nos et posteros nostros curie centum libras auri componere, et hoc simili modo eodemque tenore inuiolabiliter conseruetur. Quod si quis huius nostre constitutionis decretum aliqua ratione ausu temerario infringere  uel remouere tentauerit, ex parte Dei omnipotentis, et B. Marie semper uirginis, beatique Michelis archangeli, et ex parte sanctorum apostolorum Petri et Pauli, et omnium apostolorum, et beati Marci martyris omniumque sanctorum, perpetuo cum anathematis uinculo innodamus, ut in die iudicii non resurgat in dextera parte coronandus, sed cum Iuda Domini traditore, et cum Datan et Abiron, quos terra uiuos absorbuit, suam sedem accipiat. Amen, fiat, fiat.

 Hoc ego Benedictus notarius per iussionem supradicti uenerabilis episcopi scripsi.

Actum Atine feliciter.

    Leo Dei gratia episcopus scripsi.
    Ego Lando gratia Dei comes.
    Ego Petrus Adoni iudex.
    Petrus Ioanni Sergii iudex.
    Ego Iubone testis sum.







DOMNI LEONIS SERMO DE PASSIONE BEATI MARCI.


 Ad matris Ecclesie gremium, fratres karissimi, harmonie tympanum per totum orbem plebs fidelium sumens, laudesque Regi magnifico super beatissimi Marci pontificis passionem canens recurrat. Hodie namque Marcus presul sanctissimus, apostoli Petri discipulus coronatus ante Dominum peruenit; hodie laureatus celestibus infulis redimitus ante cum assistit, hodie, inquam, audire meruit: »Euge, bone serue et fidelis, quia in modico fuisti fidelis, eris potestatem habens supra multa; hodie pro Christo duobus clauis in capite est affixus; hodie brauium uictorie perennis accepit; hodie sub celesti est ara locatus; hodie, cum his qui pro Christo passi sunt, canticum nouum Deo decantans exsultat; hodie corpus suum urbi Atine tumulandum reliquit; hodie  per totam Campaniam catholicam illustrat Ecclesiam. Adeo enim supereminens eius excellentissima exstitit gloria, ut sua quidem passione non solum Atinensem Ecclesiam, uerum etiam totam illustraret Campaniam; clarificauit nempe hic beatissimus martyr et pontifex Marcus sua passione Iesum Christum Dominum nostrum, cum pro eius nomine clauis est in capite binis confixus; sua itaque passione et presulatus officii dignitate illustrauit Ecclesiam, cum, sicut a beato apostolo Petro ei fuerat traditum, alios uerbis, alios corporis sui supplicio, alios miraculorum signis ad ueri Dei culturam accendit; nam quis in sancte matris Ecclesie gremio consistens clauos in capite non libenter pro Christo cum Marco susciperet, ut a Christo Domino in perpetuum  cum eo remunerari ualeret? De hoc siquidem et aliis martyribus Dauid propheta predixerat: Ure renes meos et cor meum.« Huius itaque excellentissimi martyris fide Ecclesia Christi per orbem diffusa incitatur ad martyrii metam, prouocatur ad predicationem, instruitur ad pugnam. Incalescant  ergo hodie fidelium mentes, et de tanto Ecclesie ariete congaudentes, odas Christo promant, melleaque famina laudis. Nam quis super tam immanissimam passionem non obstupescat? quis non admiretur tortoris seuam crudelitatem? Apprehenditur predicator Trinitatis sanctissimus, et presul magnificus catenis ferreis coarctatur, carceri mancipatur, suppliciis afficitur, proscribitur, damnatur, ad postremum clauis acutissimis in capite confoditur. uidete, fratres, uidete Marci mysterium, uidete tantam longanimitatem, uidete tantam patientiam. Animaduertite quo calore urebatur, qui, dum intrepidus persecutoribus uerbum uite annuntiat, acutos in capite suo pro Christi nomine suscipere clauos non formidauit. Urebatur martyr sanctissimus desiderio  uite eterne, et idcirco libenter sustinuit acumina seua clauorum. Hinc Paulus ait: uiuus est sermo Dei, et efficax, et penetrabilior omni gladio ancipiti, pertingens etiam usque ad diuisiones anime ac spiritus, compagum quoque, et medullarum et discretor cogitationum Dei . Clauorum igitur beatissimus Marcus afficiebatur supplicio, sed ualidius sancti Spiritus urebatur ardore; sed dum martyris mens in fidei amore succenditur, hinc amplius tortor nefandus ad eius necem cum seuis lanistis urgetur. Clamat celerius, clamat instantius: »o mali milites, effeminatum qui animum fertis cum sceleratissimo Marco parcitis!« Atinensis ciuitas in Christi laude resultat; preparentur noua supplicia, gladius acuatur, neci Christianorum presul et doctor  tradatur, corpusque eius lupis et canibus deuorandum relinquatur. O sententia seua tortoris! Heu, heu! phalanx iniqua, cur frustra in Christi martyrem seuis? Adest, adest, inquam, cuncti potentia celsa Tonantis; aderit clementia magnifica Dei de tuis qui manibus liberet beatissimum Marcum. Caput  eius perforatur, sed firmissima constantia pectoris eius a caritate non recedebat Omnipotentis. Corpus supplicia patitur, sed salutem uite eterne acquirit. O felix constantia! o spes inenarrabilis, que, dum clauorum non timuit sustinere cruciatus, ante omnipotentis Dei clementiam meruit peruenire laureatus! Laureatus, inquam, ante Dominum beatus Marcus aduenit, et mox inter sanctorum cateruas a Domino est Iesu Christo locatus. Hic est martyr beatissimus, hic est presul dignissimus, hic est principis apostolorum discipulus, hic est Iesu Christi  Domini nostri predicator testique magnificus. Sed quoniam ipsius hodie ueneranda natalitia celebramus, eum, tanquam patronum nostrum, flagitemus obnixius quatenus pro nobis assidue intercedat ad Dominum; decens siquidem est ut quem predicatorem et doctorem ueritatis habuimus in terris, adiutorem pariter habere mereamur in celis, quod Christus iehsu Rex regum omnium concedat eternus, qui uiuit et regnat cum Patre et Spiritu sancto per omnia secula seculorum. Amen.





DOMNI LEONIS SERMO IN OCTAuA S. MARCI EPISCOPI ET MARTYRIS.

 Hodie, dilectissimi, octauum diem sanctissimi martyris et pontificis Marci celebramus, in quo calcauit diabolum persequentem, uicit mundum blandientem, et sub pedibus suis conculcauit imperatorem frementem. Quanta enim gloria et quibus honoribus in hoc mundo claruit, et qualiter apostolorum principis factus auditor, qualiterque ad celestia regna migrauit, cum eius passio legeretur, audistis; recte igitur sancti martyris et presulis solemnia usque ad diem celebrantur octauum, qui septem tempora, id est, septem a seculo leges per septem dies, quibus uita humana designatur, conseruans, octauum diem, qui resurrectionis et iudicii est, in cordis arcano retinens, pro fide Christi mori non timuit. Quod uero partes septem, necnon et octo, unusquisque  fidelis dare debeat, Salomon declarat dicens: »Da partes septem nec non et octo.« Dies enim, fratres, in sancta Ecclesia declarantur tres, ante legem, sub lege, et sub gratia; declarantur et septem per septem a seculo leges: sed iam, prout Dominus dederit, predictum numerum qualiter intelligendus, et unicuique sit aptandus, et quid mystice signet, uestre fraternitati promamus.



De primo die.

In primo namque numero intelligimus Deum Patrem omnipotentem. In secundo Iesum Christum Filium eius Dominum nostrum. In tertio Spiritum sanctum, a Patre et Filio procedentem. Et hi tres unum sunt, unum in deitate, et tres in personis.  Dies autem Deus Pater est, dies Filius est, dies Spiritus sanctus est. Dies diei, Filius de Patre est. Ipse et sol iustitie est. De hoc die per prophetam dicitur: Timentibus Deum orietur sol iustitie. Ergo si Pater et Filius dies sunt, et dies lux est, patet nimirum quia Spiritus sanctus uera illuminatio est, illuminans corda et fidelium mentes. Per primam uero diem accipiendum est unum Deum, unam fidem,  unum baptisma; similiter et per primam diem possumus intelligere ab Adam usque ad Ne, et uniuscuiusque hominis infantiam, et correptionem, et insciorum predicationem.



De secundo die.

In secundo uero numero intelligere debemus legem et gratiam, timorem et penitentiam. Pedes recti, iuxta illud: »Recti diligunt te;« et speciem electri, id est, Filii Dei incarnationem; nec non et corpus et anima, uitam actiuam et contemplatiuam, practicam et theoricam, sensum historicum et allegoricum facere et docere, uniuscuiusque pueritiam; ac iuxta Domini preceptum esurientes reficere. Et tempus a Ne usque ad Abraham est delinquentium increpatio; per legem namque homines a peccato cercentur,  per gratiam peccatoribus ignoscitur, per timorem misericordia poscitur, per penitentiam peccatoribus uenia datur, per pedes in uiam mandatorum Dei curritur, per electrum Filii Dei incarnatio demonstratur.



De tertio die.

In trino numero intelligimus Trinitatis mysterium, et tres chorde in cithara, Deum per artificis manum laudantes, ac tres dies ab origine mundi, ut ante iam dixi, usque ad consummationem seculi. Sunt enim itinere trium dierum Pater ingenitus, Filius unigenitus, Spiritus sanctus ab utroque procedens, Pater in uoce, Filius in humana natura, Spiritus sanctus in specie columbe et ignis. In libro namque Ezechiclis tria uerba descripta ostendit illi  Deus, lamentationes, carmen, et ue; per lamentum penitentia, per carmen gaudium eterne beatitudinis, per ue supplicia eterne damnationis figurantur. Tres etiam res sunt propter quas unusquisque fidelis ad Ecclesiam pergit ad baptismum et iudicium percipiendum, et corpus ac sanguinem sumendum; in uiuifica quidem hostia tres colores conspiciuntur,  species forme, candor et rubor. Unde Dauid de eius specie sic ait: »Speciosus forma pre filiis hominum;« in candore carnem uirgineam, in rubore mysterium Dominice passionis. De hac uiuifica hostia tres partes exinde facit sacerdos, primam in patena, secundam in calice ponit, tertiam ipse sacerdos sumit: prima pars, que in patena ponitur, significat Incarnationem Filii Dei; secunda, que in calice ponitur, corpus incorruptibile quod in sepulcro latuit; tertia, quam sacerdos accipit, Christi resurrectionem designat.



De quarto die.

In quarto uero numero accipimus figuram quatuor animalium, et quatuor rotarum, ac quatuor annulos  arce; et quatuor principales uirtutes, prudentiam scilicet et iustitiam, fortitudinem et temperantiam; uel quatuor mundi partes; aut hominem ex quatuor elementis creatum; et quatuor flumina ex uno paradiso manantia. In quarto etiam loco scribitur illud quod Deus dixit: »Fiat lux, et facta est lux:« in quarto quoque loco hominis ponitur iuuentus, et tempus a Moyse usque ad transmigrationem Babylonis.



De quinto die.

In quinto numero intelligimus quinque libros Moysi, et tempus transmigrationis Babylonis usque ad Dauid; uel quinque sensus corporis, uisus uidelicet,  auditus, gustus, odoratus et tactus; similiter etiam et in hoc numero describuntur quinque plage corporis Christi in cruce pendentis, et quinque claues sapientie, quinque quoque panes hordeacei, de quibus Dominus satiauit quinque millia hominum.



De sexto die.

In senario numero accipiendum est infirmorum uisitationem, necnon et hominum senectutem, atque perseuerantem sub Euangelio famulatum, et tempus a transmigratione Babylonis usque ad Christum: simul etiam in senario numero Deus cuncta creauit et ordinauit, in sexto die hominem fecit, et in ea etate mundum redempturus aduenit. In sexta quoque  hora pro nostra salute Deo Patri Christus semetipsum sacrificium obtulit. In nuptiis uero, que in Cana Galilee facte sunt, sex hydrie posite sunt; prima hydria est ab Adam usque ad Ne, secunda a Ne usque ad Abraham, tertia ab Abraham usque ad Moysen, quarta a Moyse usque ad Dauid, quinta  a Dauid usque ad transmigrationem Babylonis, sexta a transmigratione Babylonis usque ad Christum: capientes singule metretas binas, id est uetus et Nouum Testamentum.



De septimo die.

Per septenarium namque numerum sanctos apostolos intelligimus, de quibus Dominus ait: »uos estis lux mundi;« septem etiam inuenimus esse dona Spiritus sancti, id est, sapientie et intellectus, consilii et fortitudinis, scientie et pietatis, ac timoris Domini; in sancta quoque Ecclesia septem dona Spiritus sancti unusquisque fidelis accipit, id est pabulum salis, ecclesie introitum, sputum, oleum unctionis, baptismum Christi, chrisma sacerdotum,  et chrisma pontificum. Septem quoque sigilla in Apocalypsi Ioannis legimus, primum sigillum est annuntiatio Incarnationis Filii Dei; secundum, baptismus; tertium, passio; quartum, resurrectio; quintum, ascensio; sextum, iudicium; septimum, meritorum retributio; sunt et septem beatitudines: regnum celorum, possessio terre uiuentium, consolatio, iustitie societas, misericordia, uisio Dei, et filiatio Dei.



De octauo die.

In octonario numero sanctam Scripturam intelligimus, et dilectionem Dei et proximi, ac speculantium uitam, et tempus generale resurrectionis, uel  hominum decrepitam senectutem. Octauus dies apud unumquemque finis est uite presentis et initium uite future; octauum diem significabat cataclysmus factus sub Ne, in quo octo anime salue facte sunt; et in Ecclesiaste Salomon loquitur: »Da partes septem nec non et octo;« septem namque et octo quindecim faciunt, et quindecim sunt cantica graduum que filii Isrel quando ad templum conueniebant, decantare soliti erant. Christus est dies primus, septimus et octauus; primus, ante quem nullus; septimus, quia in ipso septem dona Spiritus sancti requieuere; octauus, quia eternus ac sempiternus est; octo etiam beatitudines Dominus in monte suis discipulis exposuit, quas martyr hic sanctissimus et pontifex almificus in se retinuit et excreuit.  Nunc itaque enixius flagitemus hunc martyrem et pontificem Marcum ut pro nobis indignis omnipotenti Deo preces effundat, ut qui Pater, tutor et defensor nobis exstat in terris, eum socium mereamur habere in celis, ipse adiuuante qui uiuit et regnat in secula seculorum. Amen.




ANNO DOMINI MLXXII.
AuESGOTUS SANCTI PETRI CULTURAE CENOMANENSIS ABBAS.





NOTITIA HISTORICA.


Auesgaud, ou Auesgot, était abbé de la Coulture à un des faubourgs de la uille du Mans. Il faut éuiter de le confondre, comme l'a confondu un auteur célèbre , auec un autre Auesgaud, abbé de Saint-uincent, dans la même uille, qui en 1039 assista au sacre du roi Philippe. Celui qui fait le suiet de cet article, n'était encore alors que simple moine, et ne fut éleué à la dignité d'abbé qu'après 1061. C'est ce qui paraît par une lettre qu'il écriuit uers ce temps-là. Non-seulement il n'y prend point d'autre qualité que celle de moine, mais il n'en donne même aucune à S. Anselme, à qui elle est adressée, et qui fut prieur du Bec l'année suiuante, ce qui prouue que la date de la lettre est antérieure. Quoique Auesgaud soit différent de l'abbé de Saint-uincent de même nom, il pouuait néanmoins être de la même maison, qui était celle de Bellesme, dont était sorti un troisième Auesgaud, mort éuêque du Mans en 1036. Il parle effectiuement de sa famille comme étant puissante au pays du Maine. Il gouuerna le monastère de la Coulture en qualité d'abbé iusqu'en 1079 inclusiuement, et eut Iohel pour successeur dès la fin de la même année ou au commencement de l'année suiuante.

Auesgaud n'écriuait pas mal, comme on le uoit par sa lettre à S. Anselme, que Baluze a tirée de l'obscurité. C'est l'unique production de sa plume qui soit uenue iusqu'à nous. L'obiet que s'y proposait l'auteur était d'engager Anselme à se charger pour un temps de l'instruction d'un de ses neueux. Mais elle n'eut point d'autre effet que de lui attirer la belle réponse qui fait la seizième lettre du premier liure d'Anselme, et dans laquelle celui-ci répond d'une manière aussi modeste qu'ingénieuse à un uers de Perse qu'Auesgaud lui auait cité. Il est étonnant après tout de uoir que le Bec, qui auait ouuert à la ieunesse une école publique, ait refusé en cette rencontre un ieune élèue de condition. Mais l'étonnement cesse lorsqu'on fait réflexion qu'il s'agissait des premières instructions de la grammaire, qu'Anselme ne pouuait lui donner comme le souhaitaient ses parents, parce qu'il était occupé à enseigner les hautes sciences.





AuESGOTI ABBATIS EPISTOLA AD SANCTUM ANSELMUM POSTMODUM CANTUARIENSEM ARCHIEPISCOPUM.


 AuESGOTUS, cenobii Sancti Petri Culture monachus ANSELMO salutem.

Hactenus amici atque familiares solummodo fuimus locutione, sed minime experti sumus nos, si necesse esset, operatione. Ego iamdudum opto ut quid iubeas mihi, tuncque uideres quantum de me confidere potes. Crede mihi, aut per me aut per meos parentes iussioni tue obedirem libenter. uerum cum istud facere negligis, a te hoc donum primus exigo. Habeo quemdam meum nepotem iam iuuenem, quem super omnia curo; et, si ferre ualeres, desidero eum manere tecum, tuo ut grammate erudiatur. Ad alios doctores ipsum mittere possum. Sed maiorem fiduciam in te haberem quam in aliquo uiuente. ualde securus ex eo fierem, si moraretur  in loco in quo es. Cur fama Lanfranci atque Guimundi uolat per orbem plus tua? Cur tandiu lucernam recondis sub modio? Quid non recordaris pete dicentis:

Scire tuum nichil est, nisi te scire hoc sciat alter.
Ex te haud dubito quin annuas uoluntati mee. uerum deprecor te multum ut mihi dicas quod seruitium abbati tuo congregationique subiecte sibi offeram, ut hoc quod retuli permittant fieri saltem tres menses aut quatuor, si plus eis non libuerit . Igitur si uerba mea, uti cupio, a uobis fuerint suscepta, manda mihi terminum quo te possim inuenire; atque, si incolumis fuero, illuc abibo. uale, carissime  .




ANNO DOMINI MLXuI ET MLXXuI.
SS. ARIALDUS DIACONUS ET HERLEMBALDUS MARTYRES.





SANCTORUM MARTYRUM ARIALDI ET HERLEMBALDI ACTA. DE uENERATIONE ANTIQUA SEPULCRORUM, ACTORUM SCRIPTORIBUS ET CERTAMINUM, SOCIO LUITPRANDO PRESBYTERO.


 1. Ioannes Petrus Puricellus, Laurentiane Mediolani collegiate archipresbyter, cum anno 1645 Ambrosiane ibidem basilice ac monasterii monumenta euulgasset, ordine chronologico digesta, ubi haud parce delibantur acta prenominatorum sanctorum, biennio post proprium de his euulgauit opus, libris quatuor distinctum, quorum primus continet »Testimonia, pro ipsorum sanctitate collecta,« que quidem pleraque historicorum sunt, ordine etatis a seculo XI usque ad XuII propositorum per capita XXX, et eorum potiores suo indicabuntur loco. Pre istis huc potissimum spectat »archiepiscoporum Mediolanensium catalogus« anno 1310 collectus, ubi ad Guidonis archiepiscopi LXXII nomen, sic notatur: »Isto tempore passus est B. Arialdus, martyr et leuita,  scilicet millesimo sexagesimo sexto. Iacet in corpore ecclesie S. Dionysii. Beatus quoque Heribaldus miles, qui amasias et filios sacerdotum persequebatur.« Fundatur autem huiusmodi testimonium in utriusque monumentis diu superstitibus, et epitaphiis in eorumdem erectione sculptis, atque infra producendis. Proximum illi catalogo locum meretur »Kalendarium Ambrosianum,« anno 1381 prefixum membraneo codici Epistolarum ad missas per annum legendarum; ubi ad 28 Iunii sic habetur: »S. Arialdi leuite et martyris. Iacet ad S. Dionysium.« Accedit liber ipsius Puricelli proprius annis precise centum post illum codicem scriptus, »de indulgentiis que concesse sunt Mediolani ecclesiis,  deque corporibus sanctorum in eadem urbe atque ipsius diecesi quiescentibus,« ubi folio 16 u, dicitur. »In S. Dionysio S. Dionysius, S. Arioldus, S. Aurilius,« alias »Arialdus« et »Aurelius« »scribendi.

 2. Sed si ibi pretermittitur »S. Herlembaldus,« is alibi etiam absque »Arialdo« refertur ut »sanctus;« uidelicet in tabula perantiqua collegiate ecclesie S. Babyle, ex asseribus compacta, ad istud sacellum quod capelle primarie sinistrum est, ubi »medium locum tenet S. Ambrosius, indumentis archiepiscopalibus ornatus, flagellum minaciter elatum dextera manu gestans, sinistra uexillum: in quo picte sunt sanctissime Trinitatis persone, nichil inter se forma uel etate differentes. Ambrosio dexter assidet sanctus miles armatus, gentilitium familie Cotte stemma preferens supra pectus in latere dextero, Cottam scilicet albam, et his litteris indicatus sanctus Arembaldus; sinistra quoque martyricam gestans palmam, dextra uero uexillum album  rubra cruce interposita uariatum. Simile porro uexillum et palmam similiter gestat alter ille, in sinistro assidens latere, ac sanctus Iulianus appelatus.« Sed hic quis sit, hactenus non diuino; habitus certe alium indicat ab istius nominis sancto diacono, qui cum fratre S. Iulio Nouarie presbytero colitur 31 Ianuarii.

3. Secundus prelaudati operis liber »S. Arialdi uitam« continet, quam Constantinus Caietanus Puricello communicauit, ex ueteri codice acceptam, scriptam autem non a Syro sacerdote , sed a »B. Andrea,« primum S. Arialdi usque ad obitum discipulo,  deinde monacho ualumbrosano atque abbate S. Fidelis de Strumis, cuius quedam acta colligere studui die 10 Martii. Scripsit quidem aliquid »Syrus« predictus statim ac cedes patrata fuerat, »cum socio Herimberto,« uti in epistola ad eum ait ipse  Andreas; sed quod scripsit, non inuenitur. Quia uero ille multa omiserat, plenius et accuratius scripsit Andreas, iussu abbatis sui Rudolfi, decimo post mortem sancti anno; incompleto scilicet, ut alibi ostendam, annos numerando, id est anno 1075, cum recenter obiisse, similis martyrii laurea coronatus, »S. Herlembardus,« cuius ille passionem »alteri tam uolumini quam scriptori« relinquere se professus, num. 44, necessitatem nobis imposuit eius acta colligendi ex auctorum ceuorum, sed ferme aduersariorum historiis seu annalibus, quos in lucem edendos promisit quidem Puricellus, sed morte preuentus longum eorumdem desiderium adhuc post se reliquit.

4. Sunt autem illi primum »Arnulfus« quidam,  quatuor libris historiam patriam complexus; et a libro II professus ea se deinceps scripturum, que ab Ariberti archiepiscopi electione facta anno 1019 ipsemet uidendo cognouisset; sicut fecit usque ad 1077. Deinde »Landulfus,« respectu alterius infra nominandi, »Senior« appellandus, qui scribebat circa annum 1080, in his ob que »Arialdum et Herlembaldum« laudamus, queque ad inuidiam utrique conflandam ipse detorquet, tanto magis credendus, quoad rei geste substantiam, quanto iniquiori animo ea scripsit, etiamsi manifeste »mendax, dum asseruit et Arialdum et Alexandrum papam II penitenter indoluisse omnibus que contra Nicolaitas et Simoniacos Mediolani clericos ante  egissent; dum etiam tria confinxit miracula, que Deus patrauit in fauorem cause quam uxorati sacerdotes pertinaciter tutabantur, quamque toties Ecclesia catholica Romana damnauit.« Ita Puricellus in prefatione ad librum I, merito redarguens Tristanum Chalchum, Carolum Sigonium, Iosephum Ripamontium, recentioris eui historicos Mediolanenses, quod in explicandis turbis quibus, seculo XI ultra medietatem procurrente, agitata Mediolanensis Ecclesia est, et quarum causa isti publice habiti sancti uitam amiserunt, martyrii titulo a Romanis pontificibus consecratam, maluerint auctores schismaticos sequi ipsosque sanctos inculpare, quam »Landulfum Iuniorem,« qui sub annum 1515 scribebat qualia ex »uenerabili Liprando,« auunculo  suo, didicerat, pro eadem causa naso auribusque mutilato.

5. Damus hic primam »S. Arialdi« uitam ex ista Puricelli editione, cum eaque mortem ascribimus anno 1066, et quidem hoc ipso quo Andreas passum »Arialdum« affirmat die, »quinto Kalendas Iulii;« qui tamen dies cum esset celebranda S. Baptiste octaua occupatus, translatus sit in precitato Kalendario ad Iu »Kalendas.« Neque ad diem mutandam cum Puricello nos mouet numerus 67, quod captiuum abductum sanctum, »ante horam diei tertiam, in quo uigilia S. Petri celebrabatur, per totum Mediolanum est diuulgatum.« Cum enim Lacus Maior, ad quem ductus et in quo eadem die interfectus est sanctus, ad quinquaginta aut plura  passuum millia distet Mediolano, nec ita procul inde captus ille sit, horarum paucarum interuallo; satis mirum fuit proditionem eam, per quam in hostium manus ipse uenit, postridie mane personuisse in urbe, licet adhuc sine ulla de nece uel necis modo certitudine; quam primum die 29 consecutus est auctor, totam diem noctemque ambulando illuc progressus. Tunc siquidem consceleratus sacerdos ei obuiam factus, dixit: »Ex terna die uox letifera,« id est letitie plena, »loco nostro insonuit: Arialdus, clericorum aduersarius, uinctus habetur in naui et in ripa laci,« eodemque die peractam cedem describit. Ubi non lego cum Puricello »externa,« ut uideri posset, »hesterna;« sed »ex terna,« siue »ex tertia die,« id est, nudius tertius, tunc u Kal-Iulii.  Quoniam autem de »S. Herlembaldo« nichil distincte scitur quoad diem mortis, obite  anno 1075, non 1076, haud diu post Dominicam in Albis, tunc 12 Aprilis actam; congruum censui, quorum coniuncta fuerunt et uiuentium acta, et mortuorum monumenta cultusque, non dirimere historiam, sed uite Arialdi subtexere reliqua usque ad »Herlembaldi« cedem acta.

6. Quoniam etiam extremi discriminis socius ille fuit »Luitprandus presbyter« prelaudatus, dictus etiam »Liprandus« et »Leoprandus,« anno 1513 die 6 Ianuarii, in senectute et confessione bona defunctus, in Pontidio S. Iacobi monasterio, sed sanctis necdum annumeratus; que de illo supererant  plane admiranda, et ad idem prorsus argumentum facientia, per modum appendicis historie sanctorum duorum placuit adiungere. De huius aliquo cultu aqud Pontidienses monachos, apud quos obiit et sepultus est, si quid inuenisset Puricellus, fuisset haud dubie studiose expensurus. Attentis tamen iis que nepos istius Luitprandi narrat [de] uiuentis mortuique miraculis; atque in primis [de] animi fortitudine, diuinitus inspirata, ad subeundem ultro ignis iudicium; dubitare uix possum quin hunc beatis suis accensuerint, et ossa defuncti Pontidienses habuerint in honore, sed per bellicas aliasue calamitates, destructo aliquando uel incenso monasterio, suspicor periisse ipsius sepulcri memoriam, et quidquid facere posset ad eumdem sine scrupulo uocandum  »beatum,« imo et »sanctum,« si constaret eius esse ossa, que Papie inter alias reliquias nominantur. Talem de Pontidiensium erga Luitprandum affectu opinionem confirmat mihi memoria cultus a uallumbrosanis monachis delati S. Petro, quem »Igneum« cognominant, ab eo euentu, quo simile ignis iudicium subiit Florentie anno 1063, id est annis 38, antequem id subiret Luitprandus; siquidem Petri istius reliquias pridem honorifice conditas habent monachi sui in altari, pluribus eiusdem professionis beatis communi, et nunc etiam obtinuerunt a sacra Rituum congregatione, ut festum eius possint cum Officio agere 8 Februarii.

7. Andreas Alciatus, iurisconsultus celeberrimus, qui anno 1530 florebat, in quodam suo Antiquario,  per N. Fontanam in mss. allegato apud Puricellum pag. 15, »Arialdi ex Alciata gente sepulcrum« indicare dicitur; et addere, »cuius conciones, disputationes, necem, miracula, Arnulfus historicus Mediolanus descripsit.« Sed quoniam Arnulfus iste fuit, sicuti uidimus, periniquus »Arialdo,« non est uerosimile quod ille seorsim a sua Historia, qualem diximus, uitam sancti uoluerit scribere, licet ad extremum emendatus et reconciliatus Ecclesie; cum ne tunc quidem dimoueri potuerit quin sentiret sanctos prelaudatos bonam causam minus bene discreteque egisse, adeoque nec in morte sic obita laudandos. Ut ut est, eius non potest esse uita, que Puricello facit librum tertium, et quo in adnotatis frequenter utemur. Preterquam enim quod  ubique sanctorum acta probet uehementer, sese indicat auctor scripsisse post annum 1100, quando de »ecclesia Rozonis« loquens addit, »que nunc dicitur S. Sepulcri,« quod nomen illa primum assecuta tunc est. Plura in hanc rem congerit Puricellus in prefatione ad istum lib. III, censetque ex stylo eam esse »Landulfi, a S. Paulo« dicti, »Iunioris« per nos appellandi, qui lecta accurate uita per Andream scripta  eamdem redegerit in compendium,  quedam paulo mellus ordinans et supplens ex eadem scientia, et suos tunc etiam Annales scribens, in appendice nobis potissimum sequendos.

8. Idem Alciatus aliam uitam »S. Arialdi« uel scripsit uel scribere inchoauit. Superest enim eius initium, quod Puricello facit libri I caput 12, sicut illud hic habuit, suppeditatam sibi a Mattheo ualerio, Carthusie Papiensis priori, et simili prorsus exemplo uidit in museo Aloysti ab Ecclesia, quondam secretarii Urbani. Hoc quoque fragmentum, adnotatis nostris insertum, lector inueniet: uti etiam quedam »Petri Azarii,« uiri, ut apparet militaris, qui anno 1456 militie reformande adhibitus Annalium Mediolanensium opus, quale apud Carthusie priorem prelaudatum seruabatur in mss.  perduxit ad annum 1402 plane grandeuus. Reliquos auctores, quorum loca ac testimonia implent librum I Puricelli, communem »SS. Arialdo et Herlembaldo«  uidesis apud ipsum. uide etiam eiusdem librum quartum; qui unius quidem »Herlembaldi uitam« profitetur dare, sed reuera historiam continet totius schismatis quod seculo XI Ecclesiam lacerauit, Cadaloo et Guiberto in antipapas eleuatis, per rebellem Ecclesie Henricum eius nominis regem Iu, imperatorem III.





SANCTI ARIALDI uITA Auctore B. ANDREA uallumbrosano, sancti discipulo.



PRAEFATIO.


1. Precepisti, uenerande Pater Rudolfe, ut beati martyris Arialdi passionem describerem. Quod licet facere conatus sim , quidquid in ea est quod conueniens sit, etiam in ipsa uerborum compositione, non mee sapientie, que sic est parua ut pene sit nulla, sed soli Dei gratie, meritisque ipsius, atque tue orationi tribuo. In qua sciat, eam quicunque legerit, me prorsus nichil dixisse nisi quod uiris certis narrantibus didicerim, a marchione uidelicet, ipsius germano fideli, uel a Bonouisino eiusdem fidelissimo famulo, qui ei a cunabulis est famulatus similiter, imo de quibus tot existere possunt testes quot illo in loco cum etate  perfecta sanoque sensu sunt homines.

2. uerum, per totum hunc libellum, meum nomen celetur, qui talis sum ut magis conueniat nesciri quam sciri, cui iure congruit illud Isaie: »Claude, inquit, ostium tuum, et absconde te post illud, donec transeat ira Domini ;« tum uero nomen  in eius fronte habeatur; quoniam, uelis nolis, super candelabrum, ut omnibus luceas, te posuit Christus; quatenus, is qui scripsit si ignoratur, ad quem scriptus est non ignoretur. Porro quia in hoc plura sunt in uerbis et factis edificationi utilia, duodecim monasteriis quibus te supernus Iudex proposuit, oro ut ad legendum tribuas, quatenus, dum audierint, in defensione ueritatis, quod alii nostro in tempore dixerunt et perpessi sunt, accendantur et ipsi ut talia dicant, et, si necesse fuerit, pro eadem ueritate similia patiantur.



CAPUT PRIMUM. Arialdi natales, institutio, prima contra clerum incestum concio.

 3. Licet iam sic senex sit mundus ut iamiamque uicinus eius cernatur occasus, tamen quia ab uniuersis mortalibus ignoratur quando finiatur, libet nouorum constantiam sanctorum, supparem antiquorum, seuitiamque perfidorum qui eos usque ad necem, nostris temporibus imoque nostris sub oculis,  persecuti sunt, scriptis tradere atque posteris ad eorum edificationem intimare.

4. Igitur in Cutiaco  quodam uico, inter Mediolanum Comumque sito, milliario uigesimo distante a maiore, quinto uero a minore [ciuitate], ut uulgari fertur opinione, Bezo quidam cum Beza sua uxore exstitit, nobiles  utrique natione, sed nobiliores probitate. In quorum profecto laude parumper immorari ex sanctorum gestis quamplurimis instruimur, et cuncti scimus liberiorem fore laudem celsi edificii, si certitudo manifesta habeatur firmi ipsius fundamenti. Hi namque causam reproborum, que est rapacitas, tam exosam habeant, ut inter cetera eorum bona, cum in seruis equisque nimis abundarent, nullus erat audax ex ipsis seruis qui manipulum  quidem ui furtimue aliene segetis raptum deferre auderet equis coram eisdem. Porro superbiam, que est causa diaboli, ita exsecrabantur ut, cum libere modis omnibus suis uicinis imminerent atque a nemine eorum si nollent, constringi possent; ceu essent ex illorum minimis, sic se ultro subdebant ipsorum omni iuste conuentioni.

5. uerum quoniam unicuique parum est non agere praua nisi in bonis operibus exercitationem ponat, pauperum infirmorumque necessitati intendebant, ut ex uicinis nemo, infirmitate oppressus, in strato iaceret qui a Beza memoria digna non uisitaretur, et suis, si egeret huiusmodi, substantiis non aleretur. Preterea in ceterorum orphanorum egenorumque beneficiis, que illis sedule impendebat,  Deo et hominibus eius uita sic erat grata ut ipsi pauperes  inuicem conferrent, dicentes: Si hec obierit, profecto nobis uiuere non expedit. Hoc quippe exercitium sancte actualis uite, per multorum curricula annorum, in uenerabilis Beze natorumque eius desudatione, uiro ipsius iam defuncto, egomet uidi ceteraque perplura edificationi congrua. Que ideo pretermitto, quia uelociter ad ea quorum causa hoc opus assumpsi uenire concupisco.

6. Huic utique, sicut illius relatione didici, nocte quadam dormienti, eius adhuc uiuente uiro ex quo tunc in utero habebat filium, admirabile lumen in uisione, ceu solis meridiani splendor, desuper illuxit; cuius claritas, omnibus tenebris ab ea expulsis, totam domum, ubi erat iacens, impleuit. Mane autem facto, insolitam secum uisionem admirans,  antiquis matronis pandit; a quibus protinus audit habere se in utero infantem sexus masculini, meritique futurum celsi. Quem cum enixa est, apto prestolato tempore, Arialdum uocant, clericum faciunt, scholis diligenter eo usque tradunt quousque prouinciales magistri qui eum possent instruere deficiunt. A quibus cum per tempora, ut scholaribus moris est, reuerteretur  et puelle ipsius ornatiores more solito nitidioresque se eius uultui presentarent  , quemadmodum esset uidere, sic exterminabat a sua facie, dicens: Captio hec est Satane. Indesinenter denique, in diuersis terris, scholasticis se studiis tandiu tradidit, donec optime tam liberalium quam diuinarum litterarum haberet scientiam simulque  etatem perfectam  .

 7. Erat enim tunc ordo ecclesiasticus in tot erroribus seductus, ut ex illo uix quispiam existeret qui in suo loco ueraciter reperiri posset. Nam alii, cum canibus et accipitribus huc illucque peruagantes, suum uenationi lubrice famulatum tradebant, alii uero tabernarii, et nequam uillici, alii impii usurarii existebant, cuncti fere cum publicis uxoribus siue scortis suam ignominiose ducebant uitam; omnesque, que sua erant, non que Christi, querebant. Nam, quod sine gemitu dici uel audiri nec potest nec debet, uniuersi sic sub Simoniaca heresi tenebantur impliciti, quatenus a minimo usque ad maximum nullus ordo uel gradus haberi posset nisi sic emeretur quomodo emitur pecus. Et, quod est nequius, nemo tunc qui tante peruersitati resisteret apparebat;  sed, cum lupi essent rapaces, ueri putabantur esse pastores.

8. Ad quorum nimirum peruersitatem detegendam et corrigendam, Mediolanum, ubi hec iniquitas tanto erat copiosior quanto urbibus ceteris ipsa est populosior, a Deo procul dubio prefatus missus est Arialdus, diuinis, ut prediximus, legibus bene eruditus. Qui ingressus urbem  , populum pene uniuersum, ad eius uerba confluentem, fari sic adorsus est: »uolo, dilectissimi, uobis dicere, in nostri sermonis exordio, que scire uos scio, ut paulatim sic uos introducam ad ea que nescitis et uobis scire magnopere necessaria sunt. ueraciter credo uos nosse humanum genus usque ad Christi Domini nostri aduentum cecum fuisse, non oculis corporis  sed cordis. Quod ideo erat cecum, quoniam quod erat falsum credebat uerum, dicens lapidi lignoque et metallo: Deus meus es tu. Cuius cecitati ut miserie in tantum summa Lux et eterna compassa est, per quam omnia facta sunt, et in qua uniuersa consistunt, ut non ad hanc a cordibus hominum auferendam angelum mitteret, sed per semetipsam de celo descendit, carnem assumpsit, et, ut eam ab hominum cordibus penitus expelleret, usque ad crucis mortem libenter accessit. Qui in diebus carnis sue homines tot de mundo elegit quot sufficere ad uniuersitatis illuminationem ante secula posse preuidit. Quos, omnibus falsitatis tenebris ab eorum cordibus expulsis, eterna luce illuminauit eosque  per mundum uniuersum misit, et lucem, quam acceperat, ubique deferre precepit sicque ad Patrem a quo uenerat rediit.

9. Hec quippe summa et eterna uiuaque Lux duas in terra causas reliquit, in quibus omnes qui  erant illuminandi illuminarentur, et usque in finem seculi semper permanerent lucidi; tam isti qui adhuc erant illuminandi quam qui iam fuerant illuminati. uultis nosse ee res que fuerunt? uerbum scilicet Dei et doctorum uita. De uerbo autem Dei, quod lux sit, non meum, sed Psalmiste audite testimonium: »Preceptum, inquit, Domini lucidum, illuminans oculos ;« et item: »Lucerna pedibus meis uerbum tuum .« De uita uero doctorum, quod esse debeat lux in uerbis suis, ipsa per se ueritas aperte manifestat: »uos, inquit, estis lux mundi ,« et protinus addidit: »Sic luceat lux uestra coram hominibus, ut uideant opera uestra bona, et glorificent Patrem uestrum qui est in celis .« Ex his itaque unam idem Dominus posuit ante illos, aliam ante uos. Hi uero, quibus scientiam Scripture dedit, sibique ad ministrandum elegit, ut ad lumen uerbi sui lucidi semper uiuerent, constituit; et, ut eorum uita esset uestra lectio, qui litteras nescitis, ordinauit. Sed, inimico humani generis insidiante, pariterque nostra negligentia et peccato operante, illi, se conuertendo retrorsum, perdiderunt suam; uos autem lucem perdidistis uestram.

10. uerumtamen, ut securius uos idem inimicus deluderet, qui societatis ab eis abstulit ueritatem, eis promisit in exteriori habitu sanctitatis habere similitudinem, quod gemens dico, non ad uestram ignominiam, sed ad cautelam. Nonne ad eamdem cecitatem  estis reuersi, pro qua ab hominibus auferenda Christus de celo misericorditer descendit? Sic enim ideo humanum genus ante ipsius aduentum, ut diximus, erat cecum, quia sumebat pro uero mendacium; quicunque nunc opus simile facit, nonne causam eamdem incurrit? Nam sicut illi decepti lapides et ligna credebant deos, ita uos uestros sacerdotes putatis ueros, quos incunctanter esse constat falsos. Unde hoc scire possumus? uultis nosse unde? In tenebris sumus: ut hoc patenter cognoscamus, ad lucem eamus. Ad quam lucem? Ad uerbum uidelicet Dei. Ecce Christus dicit: »Qui mihi ministrat, me sequatur .« Quod est aperte dicere: A nemine quippe mihi ministratur nisi ab eo qui  me sequitur. uestrorum uitam sacerdotum scio uos nosse: et quo Christus pergat, et quid dicat, audite, atque tunc plenius cognoscetis utrum isti sint eius ministri, an ipsius potius aduersarii. Ecce Christus clamat: »Discite a me quia mitis sum et humilis  corde .« Et iterum de se dicit: »Filius hominis non habet ubi caput reclinet .« Et item: »Beati pauperes spiritu, quoniam ipsorum est regnum celorum .«

11. E contra uero, ut inspicitis, uestri sacerdotes, qui effici possunt ditiores in terrenis rebus, excelsiores in edificandis turribus et domibus superioribus, in honoribus, in mollibus delicatisque uestibus pulchriores, ipsi putantur beatiores. Et ipsi, ut cernitis, sicut laici, palam uxores ducunt; stuprum, quemadmodum scelesti laici, sequuntur, atque ad nefandum hoc opus patrandum tanto sunt ualidiores quanto a terreno labore minus oppressi; uidelicet uiuentes de dono Dei. Christus autem in suis econtra ministris tantam munditiam querit et exoptat  ut non solum in opere, uerum etiam stupri scelus damnet in corde, dicens: »Qui uiderit mulierem ad concupiscendam eam, iam mechatus est eam in corde suo « Redite, dilectissimi, ad corda uestra, redite: et sumere uerum, falsumque respuere discite. Nam conatus sum reos reducere ad suam lucem; sed nequiui. Ut enim uos ad uestram reducam, huc ideo ueni; et hoc aut fecero, aut pro uestra salute paratus sum animam meam tradere gladio. Hec et huiuscemodi complura uir Dei dum diceret, in uerbis eius plebs fere uniuersa sic est accensa ut, quos eatenus uenerata erat ut Christi ministros, damnans proclamaret Dei hostes, animarumque deceptores.



CAPUT II. Arialdus, socium Landulfum nactus, Romam abit, et ambo iniuriis impiorum uexantur.


12. Factum est autem, dum agerentur hec, de medio multitudinis surgens quidam clericus, nomine Landulphus  , de urbanis excellentibus tam ordine quam natione, nimis potens in uoce et sermone, silentium petiit. Quo concesso, huiusmodi letiferam uocem prompsit: Gratias, inquit, coram uobis omnipotenti Deo ago, qui nunc me ea audire permittit, unde meum cor per innumera tempora ignescit. Nam olim hec sciens dolensque, ideo tacebam, quoniam cum quo ea dicerem non habebam. Nunc uero, domine Arialde carissime, quia Dei donum te dedit mihi, scito me ab ipso collatum tibi, et  exinde quidquid hac de re dixeris fecerisue, me facere et dicere, et me meam animam, sicut tu professus es tuam, pro salute fratrum ponere esse paratum, incunctanter te nunc reddo securum. Populus  iam fidelis hec audiens, in Dei laudem crescens, hilarescit, pars aduersa tabescens deficit; Dei uero famulus Arialdus, oculis ac manibus sursum erectis, omnium bonorum Largitori immensas ac debitas reddit gratias.

13. Denique post hec quidam laicus surrexit alius, nomine Nazarius, officio monetarius, cuius uita ualde erat ab omnibus laudabilis, licet coniugalis, qui silentium petiit. Quo accepto, coram omnibus tale responsum dedit: Domine Arialde, ea que dicis esse uera et utilia, non solum aduertere possunt sapientes; uerum etiam et uecordes. Quis tam insipiens est, qui non lucide perpendere possit quod eorum uita esse altius debeat a mea dissimilis? quos ego in domum meam ad benedicendum eam uoco,  iuxta meum posse reficio, et post hec manus deosculans munus offero; et a quibus mysteria, pro quibus eternam uitam exspecto, omnia suscipio. Sed, ut omnes inspicimus, non solum non mundior, uerum etiam sordidior perspicue cernitur. uerumtamen hoc scelus sic scito inter nos radicatum et inueteratum, quatenus aut uix aut cum grandi labore poterit euelli. Nunc autem, quia Largitor omnium bonorum mihi tanta contulit bona, que satis et mihi sufficere possunt et tibi, obsecro te, per eumdem omnipotentem Dominum, ut in domum meam ingredi digneris, et ex bonis omnibus meis, ut ego, ita et tu fruaris, quatenus tua exhortatione assidua ab hoc errore liberari, et in omni ueritate confirmari possimus, tam ego quam hec plebs uniuersa. Caue  ne ad sanguinem altum de quo ortus es, et ad opem multam qua polles, inspic as, ne forte, sacramente pro quo te adiuraui spreto, non que Dei, sed que tua sunt querere uidearis.

14. uir autem Domini hec audiens, et magnitudinem coniurationis, et famam uiri optimam considerans, omnia terrena, que sibi resistere possent, conculcans, in domum se iuste inuitantis libenter intrauit, et per plura tempora Marthe opus ab eo fideliter sumpsit; et quod operatus est Petrus in Cornelio suisque amicis, operatus Arialdus est in Nazario eiusque uicinis. In quibus utique tunc arbustis, que se Dominus per prophetam pollicitus est in deserto simul positurum, scilicet uitem et ulmum  , procul dubio est completum, quatenus altera mentes debriaret, altera uero debriantem sustentaret. Exhortantibus denique Arialdo Landulphoque  populum fideli et assidua doctrina,  stupra clericorum nefanda et execranda eorum connubia, sic ab eodem populo intra aliquanta tempora sunt persecuta et deleta, ut nullus existeret quin  aut cogeretur tantum nefas dimittere, uel ad altare non accedere  .

15. Per idem tempus decreuere fideles Romam  ad synodum  Landulphum mittere; quoniam, ut eos mendaciter eorum emuli accusarent, illo pergebant. Quem [ultra] urbem Placentinam progredi non licuit, quia ibi a quodam profano est in oppido percussus, et sic Mediolanum regressus. Sed Arialdus, Dei famulus, sumpto itinere, omnium aduersariorum fraudem circumquaque positorum ad cum necandum scienter declinauit, atque Romam, Deo illum protegente, incolumis peruenit. Qui coram summo pontifice se offerens, cum causam iam ceptam ei retulisset, post multam honorificentiam, quam ipsi idem impendit, iussit, a quibus sacerdotibus diuina mysteria dehinc sumeret, et sub ineuitabili iussu ei precepit ad opus ceptum regredi, et tandiu in eo uehementer insistere, donec nefanda  opera, que tunc inerant in ecclesiastica familia, aut penitus deleret, aut sanguinem pro Christo proprium inimicis fundendum preberet  . Qui in omnibus obediens regreditur, iam sepe dictam causam competenter persequitur et constanter, cum suo socio diuinitus sibi collato, habentes dehinc doctrinam tam plenam auctoritate quam ueritate.

16. Hoc quippe impii ciuiles clerici perpendentes, quasi occulte in unum conueniunt; ideo, quia progenie  altior erat Landulphus, cum occidere disponunt, putantes timore perterritum sic silere posse Arialdum. Ad patrandum uero tam scelestum opus, quemdam audacem et impium conueniunt clericum, et nimio premio reddunt securum, si iam dictum exstingueret uirum. Qui acquisito grandi carnificis gladio, quem sepe ego postea uidi, simulque toxico ad necandum citissimo, cepit eum prosequi per Cenam Domini, et Parasceuen, Sabbatumque sanctum clanculum, nec non et sanctum diem Passche  . uera utique me dicere scio; utrum rei geste ordinem teneam, ignoro. Cumque ipsum in diebus his reperire minime potuerit absque turbis; in secunda tandem de Albis feria, ad impium et diu optatum peruenit uotum. Nam in ipsius diei crepusculo  solum illum ante quoddam reperit altare orantem; misturam impiam, quam secum ferebat, permiscuit illico, scilicet gladium cum toxico; et post tergum clam ueniens, eum in collo grauiter percussit, et sic fugam protinus petiit. Sed, uolente Deo, licet esset nimis uelox ad fugiendum, in egressu basilice per quemdam captus est claudum  .

17. Clamor igitur uehemens attollitur; ab omnibus concurritur; que esset causa tanti clamoris  inquiritur. Cognita namque causa, nefandum clericum circumdedere, eumque cornu toxico plenum habentem reperiunt. Merentes ergo, percussum et eum qui percussit accipiunt, ac sic ad domum Landulphi pergunt; et ipsius obitum protinus prestolantur affuturum. Sed magni prodigii euidentiam tunc ostendit Deus omnipotens, ut seruo suo nichil plus uenenum officeret, quemadmodum si aqua esset. Nam isdem professus est clericus se illud in pluribus pecudibus probasse; que ut deglutiuere, cuncte post paululum uita caruerunt. O mira Domini potentia! Hunc uirum postquam tetigit, etiam deglutitum nulli nocere quiuit. Unde ipse reddens debitam Deo laudem, percussorem clericum dimisit incolumem, admonens ne ulterius tantam conaretur  presumptionem. Idem uero clericus, sua cernens molimina, nimio studio exquisita, a Dei euidenter uirtute exinanita, sibique ab eius famulo pro malis impensa bona, corde compunctus, ueniam petiit, tanti sceleris incentores prodidit, se ulterius tale quid minime conari promisit, et postremo sic discessit

18. Per idem tempus clerici suburbani, in unum conuenientes, ad inuicem dicunt: Quid facimus? En Arialdus, qui nos nostrasque familias conturbauit et dispersit, in urbe conclusus, atque a populo circumdatus, inhabitat; ideoque, ut eum perimamus, nequaquam pertingere ualemus. Si autem hoc nequimus, damnum dedecusque, quod possumus, illi saltem  inferamus. In loca nostra nunc reuertamur, et exquisitis gladiis bene acutis, rursum nocte alia conueniamus, una illuc, ubi idem est ortus, pergamus, et ubi adhuc cum suis magna pollet possessione parentibus, atque ad ignominiam eius ecclesiam, quam olim impendio proprio construxit, uiolemus et dissipemus; arbores uero castaneas, quas habet innumeras, decorticemus, uineas autem, quibus nimis abundat, incidamus. Interim quidem ex nobis aliqui illuc pergant in die qui ipsius substantie plene habent notitiam, uineas eius et siluas euidenter designent, ut non tunc quid appareat in quo quis errare debeat.

19. Nocte igitur conueniunt condicta, ecclesiam extra uicum  reperiunt, quam ruptis ostiis intrant.  Altare frangunt et uiolant, ceteraque utensiiia dissipant, et dedecus, quod infelices nequibant famulo, facere non sunt ueriti Domino. Porro cum ad designatas arbores uineasque uellent accedere, sicut ipsi postea professi sunt morientes, cum ingenti terrore tanta a iusto Dei iudicio sunt perculsi cecitate, ut neque ubi essent, neque rem designatam inuenire possent. O mira Domini pietas! Suam demoliri casam permisit, serui uero sui optime tutari nouit. Sed ne miseri illam noctem inanem ducerent,  uineas et siluas introgressi, alienas incidunt et decorticant. uerumtamen Deo gratias agens profiteor postea me uidisse persepe ipsas arbores suis cultoribus uberrimos fructus reddere casque adhuc similiter credo facere  .



CAPUT III. Acta S. Arialdi contra Simoniacos, quos tanquam hereticos fugiendos docebat.

20. Per idem tempus Christi famuli, cernentes omnem populum ad sequendum quidquid dicerent esse promptissimum, de Simoniaca quam eatenus reticuerant, palam loqui incipiunt. Quorum primus in uirtute scientie et sanctitatis, scilicet Arialdus, licet illo eloquentior esset Landulphus, de Simoniaca et contra ipsam tale exordium protulit ad populum.  Gratias, inquit, dilectissimi, omnipotenti Deo reddere debemus, qui dedit uobis uelle que uult ipse. Scire uos quidem uolumus quod laborem non modicum, quem usque modo contra insolentiam coniugatorum adulterorumque sumpsimus sacerdotum, magis nos fecisse necessitate quam uoluntate. Nam, utrum heretici uxores habeant an non, parui pendimus. Aspicientibus ergo ad inuicem se turbis, et admirantibus cur hoc diceret, adiecit: Audistis, karissimi, dum legeretur liber Actuum apostolorum, uenisse Simonem Magum ad B. apostolum Petrum, et postulasse per pecuniam Spiritus sancti gratiam. Lucas euangelista, qui hoc scripsit, quid beatus ei Petrus responderit, protinus adiunxit: »Pecunia  tua tecum sit in perditionem,  quia existimasti donum Dei pecunia possideri .« Quid est hoc? Nonne iste ille Petrus, cui septuagies septies peccanti fratri dimittere iussit Dominus?  Est utique. Sed hunc non prospexit in se nec in hominem peccare solummodo, sed in Deum. Nam nimis isdem B. Petrus peccasset, si auctorem tanti reatus silendo proficere sineret, et estimationem tante nequitie in ipsa sua radice minime damnasset.

21. Quod lacrymabiliter ualidoque dolore profero. Ecce nefas, quod apostolorum princeps in ipsa estimatione eterne perditioni tradidit, per uniuersum pene mundum sic obtinet principatum, quatenus nullus ad regimen pontificale uel abbaticum, siue ad  officium qualecunque ecclesiasticum perueniat, nisi per ipsum. Quis, que dicturus sum audit, et dolens non obstupescit? En Christus, uerus Dominus, Pastor bonus, suo gregi solemne et salutare bonumque dedit preceptum; quod obliuioni tante proiectum est ut nemo appareat qui eius iam reminisci audeat. uultis audire quid est illud? »Gratis, inquit, accepistis, gratis date .« Econtra uero impia cogitatio, que maligne semel est exorta in impii Simonis corde, et que illico est damnata a tanto  apostolo cum suo auctore, ubique sic est sparsa solemniter, ut nemo fere ad altaris officium accedat, nisi prius agat opere quod idem cogitauit nequiter corde; et donec eidem maledictioni tanto profundius se subiiciat, quanto esse noscitur peius malum facere quam cogitare.

22. Utinam hec maledictio illos percuteret tantummodo qui Dei donum uendere aut emere presumunt audaci corde et impio! uerumtamen hic tam noxius est reatus ut non solum qui faciunt et qui consentiunt, uerum etiam eos qui facientibus non resistunt et oppugnant, sic penaliter obliget, quatenus maledictione que Simoni a Petro est illlata minime procul dubio careant. Ne forte mentiri me arbitremini, quid de hac re noster patronus sentiat  B. Ambrosius, audite: ait enim: »Nam et lepram cum Giezi a sancto suscepisse se credant Eliseo, qui gradum sacerdotalem se existimant pecuniis comparare. Nam sicut ualidioribus morbis capite uitiato, reliquum necesse est corpus inundatione superioris morbi lethaliter irrigari, ita et ii qui caput uidentur esse Ecclesie, morbo pestifero fraternum uitiant corpus, ut nichil ex totius corporis compage insauciatum possit euadere; quod negligentium sacerdotum uitiositatis morale non infecerit uirus, ita ut uideas in Ecclesia passim quos non merita, sed pecunie ad episcopatus ordinem prouexerunt. uerumtamen, ut in ore duorum uel trium testium stet omne uerbum ,« audite quid super hac  re beatus dicat Gregorius. »Cur  non uidetur, cur non perpenditur, quia benedictio illi in maledictionem conuertitur, qui ad hoc, ut fiat hereticus, ordinatur?« Et iterum: »Quisquis contra hanc Simoniacam et Neophytorum heresim uehementer pro officii sui consideratione non exarserit, cum Simone Mago se non dubitet habore portionem qui prius commisit hoc piaculare flagitium.«

23. Quoniam locus ille hoc B. Gregorii sermone, ubi precipitur unicuique pro sui officii consideratione contra Simoniacam ardere debere, non omnibus forsitan plene patet, uobis lucide nos explanare condecet. Tres quippe ordines in sancta Ecclesia habentur: unus predicatorum, alter continentium, tertius coniugatorum. Primus namque debet contra  hanc ardere, indefessa exhortatione; continentes autem, assidua oratione; uos uero, qui coniugati estis, et in uestrarum labore manuum uiuitis, ut Deus omnipotens hanc ab Ecclesia sancta repellat et disperdat, quotidie ardenterque operibus eleemosynarum instare debetis. Quisquis igitur nunc ex his tribus ordinibus contra Simoniacam, cum his iustitie operibus, ardenter minime pugnauerit, iuxta dicta Spiritus sancti, qui hec dixit per os B. Gregorii, penam, quam Simon Magus nunc habet, quod eamdem in fine effugere queat, nullo modo credat. Si enim hi, quibus est scientia officiumque predicandi commissum, qualibet ex causa tacuerint, non solum continentes, quorum predicatio tanto esse debet liberior et ueracior, quanto constat quia sunt  ab omni re seculari expediti, et sacre legis meditatione assidua edocti, uerum etiam uos, qui estis idiote ignarique Scripture, communibus uerbis quibus ualetis, inuicem uos cautos ab hac nequitia reddere debetis. Unde Dominus dixit: »Si homines tacuerint, parietes loquentur .« Nonne de hac re dicit propheta: »Maledictus, qui prohibet gladium suum a sanguine? « hoc est, ab interfectione huius nequissime bellue.

24. Hec quippe et huiuscemodi quamplura dicente B. Arialdo, in locum illum salutifer ille gladius est procul dubio missus, qui fideles diuidit ab infidelibus, et de quo locutus est Dominus. Non ueni, inquit, pacem mittere, sed gladium. Nam Guido, qui dicebatur archiepiscopus, et pars maxima clericorum  et militum, nec non et multi de populo minore nequam uiri, se cernentes, dixere ad inuicem: Hec namque doctrina, si ad profectum uenerit, nobis nostrisque filiis profecto nullo modo uiuere expedit. Que enim est nostra uita, nisi ecclesiarum beneficia, que assidue a nobis uenduntur et emuntur? Quapropter utilius est nobis ut huic noue doctrine resistentes moriamur, quam uenire hanc ad profectum, ut diximus, sinamus. Econtra uero ad uiros Dei fideles clamabant: Audiuimus, inquiunt, ex uestra assertione Simoniacos hereticosque esse procul dubio qui noscuntur emisse ea que sunt sacra; quo scelere qui immunis de sacerdotibus inter nos sit sine dubio manifestum est, quia nemo est. Nos autem,  quia Christiani dicimur, absque Christi sacramento uiuere nullatenus ualemus. Quod si ab istis sumpserimus, potius dicitis nos sumere damnationem quam salutem, et ideo his telis undique constringimur, et quid agamus profecto nescimus

25. Quibus B. Arialdus sic respondit: uidete, inquit, dilectissimi, dum hec dicitis, ne super uos ueniat quod Spiritus sanctus per B. Iacobum loquitur dicens: »uir duplex animo, inconstans est in in omnibus uiis suis :« ideoque qui ueritatem cupit ueraciter inuenire, constanter omnem debet falsitatem respuere. Quapropter, ut ueritate, que Deus est, perfrui perfecte ualeatis, per ipsum uos obsecro, ut a falsorum consortio sacerdotum penitus uos segregetis, quoniam luci cum  tenebris, fidelibus cum infidelibus, Christo cum Belial nulla esse debet conuentio, aut pars siue societas. Sic enim scriptum est: »Exite de medio eorum, et separamini, et immundum ne tetigeritis, et ego recipiam uos, dicit Dominus .« Quomodo potest fieri, ut uobis petentibus minora non tribuat, id est, pastores qui uos iuste regant, qui uobis adhuc non existentibus tribuit maiora, hoc est semetipsum pro salute uestra? Propterea, omnium spreto hereticorum consortio, pastores bonos et fideles ab eo fiducialiter petite, et, quia accipietis, procul dubio scitote. His namque uerbis multi uiri ac mulieres sic sunt accensi ut non solum deinceps Simoniacorum actus contemnerent, sed etiam cum eis nullo modo in uno oratorio orare uellent.  In his autem diebus si per illam urbem incederes, preter huius rei contentionem undique uix aliquid audires. Alii siquidem Simoniacam excusantes, alii eam constanter damnantes. Nec mirum; quoniam una domus tota erat fidelis, altera uero tota infidelis; in tertia autem mater erat credula cum uno filio, pater incredulus cum altero, et hac quidem confusione et contentione ciuitas tota erat plena et permista.

26. In diebus illis quamplurimi clerici cepere consortium clericorum prauorum relinquere, et B. Arialdo adherere. Inter quos quidam ex illis sacerdotibus, ipsius exhortatione compunctus, ecclesiam quamdam, quam grandi pretio male emerat, dimittere disposuit. Sed Christo ordinante, Miles, in  cuius iure hec erat, iam de fidelibus, quippe per B. Arialdum edoctus, sicut ille eam deserere disposuerat, qui illam emerat; sic iste suo e iure elegit hanc amittere ut dominam, qui eatenus ipsam nequiter usurparat ut famulam. Conuenientibus igitur cum B. Arialdo in unum multis fidelibus, Miles refutationem ab emptore accepit, eamque super altare uiri Dei admonitione posuit, et eidem B. Arialdo iussit ut deinceps eam disponeret, secundum quod Deum uelle sciret. Qui protinus tres clericos fideles et castos uocauit, et refutationem quam Miles in altare posuerat eos pariter iussit tollere.

27. Cumque idem a pluribus exhortaretur, ut eamdem cum ipsis una sumeret, quatenus ad multorum  profectum ibidem manere deberet, ait: Cum ipsis quidem ad eorum instructionem, et ceterorum salutem manebo; uerumtamen, ne uerbo Dei mihi credito impedimentum sit, sub iugo alicuius terrene rei, et ne huic Azoni, in cuius ditione hec ecclesia est constructa, sub hac occasione aliquod possit damnum inferri, huius rei sortem nequaquam sumo, quoniam tale tempus scitote procul dubio uenturum, in quo nulli uiuere liceat, nisi me a suis finibus expellat. Hic quippe sermo quomodo propheticus fuerit, in sequenti lectoris menti luce clarius patebit. Eo namque in eadem ecclesia manente, quanta beneficia, tam uerbis quam factis, siue ipsis fratribus, siue ceteris tam fidelibus quam infidelibus impenderit, et quanta ab eis pro bonis mala per decem  fere annos pertulerit, nemo nec omnia scribere, imo nec ualet profecto dicere. Nam protinus legationem in domum paternam misit, et ex ea uiginti libras argenti sumpsit, atque iuxta eamdem ecclesiam habitaculum mirabiliter aptum edificauit  .

28. Agitur denique res noua et pene ab eodem loco hactenus inscia. Chorus namque alti circumdatione muri concluditur, in quo ostium ponitur; uisio clericorum, laicorum ac mulierum, que una erat et communis, diuiditur; omnes de una arca uiuere coguntur, fabule ad mensam compescuntur, pro quibus sancta lectio super eam assidue profertur.  Ceteri autem clerici mane omnes diei Horas potius murmurabant, quam decantarent; hic uero in die, tacto septies signo, fratribus una congregatis, magna cum ueneratione debitam omnipotenti Deo laudem decantabat, atque ad satisfactionem omnes in eodem officio, dum forte delinquerent, dicto et facto prouocabat. Porro sicut B. Arialdus letus nimis est effectus, eo quod ad uotum diu nimisque optatum  peruenerat; sic fideles multi leti sunt effecti, pro eo quod aptum locum haberent, ubi Domini uerba mente libera audire possent, et diuina mysteria ac sacramenta percipere. Cepit autem tanta illuc ibidem multitudo confluere, non solum de urbe, sed etiam de uillis et  castellis, quatenus eos nullo modo ualeret capere ipsa ecclesia, licet satis esset ampla. Quos tam constanti assiduaque doctrina uir Dei docebat ut plerumque uocem sic amitteret, quatenus ab aliquibus iuxta se positis uix audiri posset.

29-30. Preterea, quia canes muti effecti erant et latrare nequibant, multa mala et detestanda populus tunc committebat, que ita idem ab exordio sue predicationis uniuersa damnauit ut suum procul dubio illud dictum faceret, quod per B. Paulum prolatum est: »Mundus, inquit, a sanguine sum omnium uestrum: non enim subterfugi, quominus nuntiarem omne consilium Dei uobis .« Per totum namque Aduentum absque contradictione ulla  eos reperit nuptias solemniter celebrare; uxores ducere, etiam in ipsa Domini Natalis uigilia, si fortassis eueniret in Dominica. Cui rei nefande tam ardenter constanterque uerbo cepit pariter et actibus obsistere, quatenus in eius uenerabili transitu nemo pene reperiri posset qui tam nefandum opus agere presumeret. Nam in ipso nuptiali die, iam paratis omnibus que in nuptiis solent parari, illuc, ubi eedem nuptie agebantur, cum fratribus anxie occurrebat; et celebraturos omnium rerum Domini nuptias nitidos, suis minime reatibus esse debere sordidos occupatosque denuntiabat, et tali modo illos cogebat omnia iam tractata omittere, et in apto tempore seruare.

31. Duo denique clerici, olim signum clericatus  in ecclesia quadam, que S. Maria Secreta nuncupatur, sumpserant; quorum tamen nemo ipsius beneficio perfrui posset, donec, sicut loco eodem mos erat, eiusdem ecclesie sacerdos minime obisset, quem per idem tempus obisse contigit. Sed cum iam dictam ecclesiam, pridem qui primus designatus fuerat, adipisci deberet, tantummodo si pro ea male usitatum premium daret, uiri Dei iam credulus uerbis, distulit. Quem improbus suus minor anticipauit, et neque Dominum neque hominem erubuit, nec ueritus est ut eamdem sibi cum pecunia non acquireret. Quod ut ad hominem Dei Arialdum  fuisset perlatum, eum adscitum ad se sic allocutus est: Inique presumptor, cur, postquam, me docente, esse hereticum emptorem uenditoremque sacri audisti, hanc iniquitatem committere non timuisti?

32. Quo obmutescente et nesciente quid responderet in excusatione, et quia iam pro hoc a uicinis nimis habebatur exsecrabilis, tandem sic respondit: Audita quidem manifesta ratione me male fecisse uideo, sed quid exhinc agam penitus ignoro, quoniam abbas S. uictoris, cui hac de causa pene quidquid habebam dedi, Deum non sic timet, ut mihi meam semel acceptam pecuniam reddat; et hanc si non habuero, unde meam uitam mediocriter sustentem minime habebo. Cui uir Dei: Quid, inquit, dedisti?  Duodecim, inquit, libras argenti. Respondit autem uir Dei dicens: Et, si tibi reddantur, uis dimittere libenter quod comparasti nequiter? Qui respondit: Libentissime. At bonus discipulus, pium imitans magistrum, sequitur opere quod loquitur ore. De suo proprio patrimonio duodecim integre libras argenti sumpsit, ipsique uniuersas tradidit; et sic iam fatam ecclesiam gratis alterum fecit habere, cui competebat iure  .



CAPUT Iu. S. Herlembaldi ad Arialdum accessus, et munus defensoris ei ab Alexandro papa commissum.

33. Per idem tempus Landulfus obiens, superstitem germanum, nomine Herlembaldum, prudentem  et fidelem uirum, licet laicum, reliquit. Hic nuper Ierosolyma reuersus, uolebat tunc seculum relinquere, et se tradere uite monastice. Cuius fidem et constantiam Arialdus agnoscens, cepit ei promittere quod sibi potiorem apud Deum gradum acquireret, si monasterium ingredi differret, et fidem catholicam secum defenderet, atque cum ipso hereticis et Christi hostibus resisteret. Qui uolens probare utrum in his que a B. Arialdo sibi promittebantur ueraciter auderet confidere, sumptis aliquantis fidelibus perrexit Romam, non per uiam regiam gradiens, sed per Dei cultores, in eremo et in monasteriis circumquaque degentes, de re iam dicta omnes interrogans. Cumque cuncti, in uera et pura fide accensi, sententiam ei concordem una cum B.  Arialdo promerent, tandem peruenit Romam; ubi sub ineuitabili imperio ab Alexandro papa et a cardinalibus ei preceptum est redire, et Christi aduersariis in defensione iustitie, usque ad proprii sanguinis effusionem, uiriliter cum B. Arialdo resistere; cui etiam ex B. Petri parte mirificum uexillum dedere, ut quoties hereticorum uesania ultra modum insaniret, illud in manu tenens eos reprimeret. Quod quam constanter per decem et octo fere annos impleuerit, nec lingua plene promere, nec stylus meus exprimere est profecto idoneus.

34. Erat enim nobilis Herlembaldus coram seculo quasi dux, in uestibus pretiosis, et in abscondito coram Deo, sicut eremita agrestis, indutus  erat laneis. Hunc in pedum ablutione pauperum agere uidi, quod in alio nemine me reminiscor uidisse. Nam cum alicubi per urbem uallatus magna multitudine fidelium sibi gratis obsequentium incederet et horrendos pauperes et debiles inspiceret, clam alicui ex suis famulis innuebat persistere atque pauperem post ipsum ad domum secum ducere. Dimissis igitur extraneis, allata aqua, cinctusque linteo, egeni pedes nimia cum ueneratione abluebat et extergebat. Post hec autem, corpore in solo prostrato, sub ipsius pedibus caput ponebat, et tale modo mendicum et pauperem faciebat se modicum conculcare diuitem, denique honorifice et abundanter ipsum  reficiebat secum. Nam hoc opus sanctum interdum in numerum duodenum explere uidi pauperum. uerumtamen Dei zelo sic erat accensus ut de eo in eius absentia plerumque uir Dei Arialdus suspirans diceret: Proh dolor! preter Herlembaldum et Nazarium, clericum uix quemquam reperio, qui quoquomodo mihi sub falsa discretione tacere non suadeat quatenus Simoniaci et adulteri libere possint peragere opera diaboli. Multa namque bona de hoc uiro familiariter cognoui, sed quia nuper in defensione iustitie martyrio est coronatus, ea alteri tam uolumini quam scriptori relinquo, quia B. Arialdi uitam perficere uelociter cupio.



EMBOLISMUS De eiusdem Herlembaldi principiis et Landulfi obitu.


 35. Cum propositum sit S. Herlembaldi uitam una cum uita S. Arialdi prosequi, pretermittere non possum quin tali proposito importunam Andree breuitatem aliunde suppleam, secutus auctores a Puricello subministratos. Hic pag. 221, ex Annalibus Petri Aruzii, circa annum 1402 finitis, narrat, quomodo sede Mediolanensi uacante per mortem Ariberti laudatissimi presulis  et Lazone de curte exsulante,« qui scissa in factiones ciuitate contra nobilitatem partes plebis sustinebat cum titulo »Capitanei, pars populi ad nichilum redacta est. Tunc,« inquit, »capitanei sex portarum, cum suis uassallis, dominium ciuitatis usurpauerunt, et congregantes  uniuersos amicos in palatio communitatis, duo statuta fecerunt in odium populi. Primum statutum fuit istud, quod Ranzo de Curte, miles proscriptus, cum tota parentela illorum de Curte, nunquam habitare posset in ciuitate Mediolani, nec in comitatu, nec possessiones habere in eternum. Secundum statutum fuit istud, quod si aliquis nobilis interficeret aliquem popularem, solueret septem libras tertiolorum et duodecim denarios, quos cum soluisset, ab omni culpa et offensa liber esset; propter quod innumerabiles de populo infra paucos dies trucidati sunt. Hac de causa populares iterum alium capitaneum elegerunt quemdam uirum ex numero nobilium, qui dictus est Herlembaldus Cotta. Hic fuit uir genere clarus nimis, in armis strenuus, gracilis  corpore, leonino pectore feruens. Eius domus quasi domus regalis  »fuit ex opposito ecclesie S. uictoris ad quadraginta Martyres. Contradicente igitur parte nobilium ne ipse  Herlembaldus esset capitaneus, contra nobiles ipsos multum preualuit.«

36. Ergo uacante  sede, Herebraldus  »procurauit cum clero, quod eligerentur quatuor, et imperator,« Henricus Niger, seu potius rex (nam sequenti anno exeunte regni sui septimo coronatus primum imperator fuit »(quem uellet in archiepiscopum confirmaret. Et fuerunt electi Landulphus Cotta, sacri palatii notarius, frater carnalis ipsius Hernebraldi: alter dictus est Anselmus de Badagio, ecclesie Mediolanensis cardinalis,« id est canonicus ordinarius; »tertius dictus est Arialdus, ex capitaneis de Carimate,« plane diuersus a nostro sancto;  »quartus dictus est Atho, Ecclesie Mediolanensis cardinalis. Ex alia parte, pars nobilium elegit Guidonem de uelate, imperatoris secretarium. Facta relatione ad imperatorem, ipse, ceteris exclusis, Guidonem de uelate inuestiuit per baculum et annulum de archiepiscopatu Mediolanensi, quem papa cum cardinalibus pallio archiepiscopali inuestiuit,« Romam fortassis aduectum anno 1046, in comitatu Henrici regis, imperialem coronam suscepturi in Natali Domini. Dacii breuitatem, in narranda Guidonis institutione, suppleuit Alciatus in supralaudato fragmento, simul et occasionem indicauit subsecutarum cum S. Arialdo et sociis contentionum. Cum enim dixisset quod Henricus »actu et blanditiis, qui aduenerant oratores Mediolanensium impulit  ut suam electionem laudarent,« sic progreditur:

37. »Tulit id, eque ac debuit, egerrime populus, uixque adduci potuit ut aduenientem presulem cum dedecore non repelleret: sed corruptis largitione sacerdotum primoribus, facillime deinde impetratum  est ut plebs ipsa acquiesceret. Pretendebant illi religionem diuinique cultus profanis non obnoxium arbitrium . . . Durabat et tunc summa caritas, et eius comes pestis, que non nisi uicesimo tertio demum anno exstincta est. His calamitatibus conflictati Insubres omnia sacerdotibus permittebant. Hi igitur Widonem pro iusto presule agnoscentes, insignia dignitatis in eum contulerunt, honoribus augent, iussis obtemperant. Sed et comis natura liberalisque Wido, sibi ipsi non deerat. Sacerdotes et ministros quoslibetque initiatos libenter amplecti, delicta eorum dissimulare, equa atque iniqua pati; quibus actibus omnes sibi non difficulter conciliauisset, nisi licentiam hanc tandem Arialdus repressisset.« Ea res quemadmodum se  habuerit, hactenus uidimus, uti etiam Alciati uerbis, quatenus seruata ab iniuriis temporum sunt. De Herlembaldo hic subiungimus, quod presente iam archiepiscopo, penes quem ex more regimen ciuitatis erat, et sacerdotum opera, conciliata utcunque cum nobilibus plebe, minus huic necessarium esse se uidens, Hierosolymam peregrinus abiit; fortassis ne immisceretur nouis turbis, quas prospiciebat excitandas, occasione eorum que contra incestos Simoniacosque a S. Arialdo ac fratre suo Landulfo mouebantur. Quomodo autem Alexandri II tempore inde reuersus, iisdem se adiunxerit, feruente uel maxime contentione propter Stephani et Nicolai pape iudicia, placeat ex Landulfo iuniore discere, apud Puricellum pag. 140, sic prosequente S. Arialdi uitam.

 38. »Iisdem temporibus Herlembaldus de Cotta frater Landulfi ab Hierosolymis redierat, miles factus. uir equidem magne nobilitatis et consilio prudens magnanimusque semper fuit. Hic Arialdo et Landulfo uisus est idoneus ad ipsos defendendum contra clericos arma mouentes. Unde cum uisitandi hortandique gratia ad cum uenissent, talibus orsi sunt uerbis. O Herlembalde, in omnibus uenerande, pro tuo reditu nos Deum collaudantes, gratias ei referimus immensas; sic enim Deus, in mari et in terra multis quassatum procellis, te nobis redire sua benignitate disposuit. uitiis modo seculi miles fuisti, decens ratio est ut Dei ecclesieque catholice miles efficiaris strenuissimus; et quod efficere non  potuimus, tua dextera perficere ualeamus. Esto nobis quasi Mathathias et filii eius, qui pro templo Dei et populi libertate mortui sunt, et uitam habentes eternam in Christo sunt feliciter coronati. Liberemus Ecclesiam Dei, multis temporibus obsessam, et uxoratis sacerdotibus inquinatam, tu lege gladii, et nos Dei. uisitasti sepulcrum eius, libera igitur Ecclesiam eius. His auditis Herlembaldus aliquantulum supersedit, dubitans clericorum actionibus immisceri. Tandem hortatu Landulfi cum Arialdo Romam proficiscitur, promittens se id acturum, si papa Alexander, qui de Badagio erat, confirmaret. Ea namque tempestate, mortuo Nicolao papa, Anselmus, Mediolanensis ciuis de Badagio, Lucanus episcopus, ab omnibus cardinalibus in papam  est electus, uocatusque Alexander secundus.

39. »Hic dum esset ordinarius Mediolanensis Ecclesie, scientiis et moribus laudabilis fuit, et in sermone potens, cuius facundia scientiaque plurimum ciuibus grata erat, cepitque tunc in predicationibus suis clericorum uitam uituperare, nec uerbis archiepiscopi Guidonis, ipsum hortantis ad scandala clericorum minime publicanda, consentiebat. Unde archiepiscopus, dissimulans quid agere uellet, cum Anselmo ad imperatorem pergit; qui consilio archiepiscopi curiose satis ab urbe expulit Anselmum, nam ei Lucanum episcopatum dedit. Itaque Guido, se tutum putans absentia Anselmi, magis fallitur. Nam Anselmus, uocato Landulfo leuita ordinario, familiariter hortatur ut in predicationibus suis  uitia exprobret clericorum; idem domestice satis facit Arialdo, ostendens eis modos quos tenebat antequam fieret episcopus. Sicque hec proclamatio contra clericos lasciuos et Simoniacos, per Arialdum et Laudulfum diutius continuata, a prefato Anselmo de Badagio sumpsit exordium. Hac igitur familiaritate confisus Arialdus, ad Alexandrum papam cum Herlembaldo sese transtulit.

40. »Cum uero Alexandro pape eorum foret nuntiatus aduentus, eos ad se in cubiculari thalamo uocari iubet: ubi super eorum colla ruens, plurimum gauisus est; Arialdo antiquam ostendens familiaritatem, quam solent amici ad alta ascendentes negligere. At Arialdus, mutuo amore monstrato seruataque  debita reuerentia, ita cepit effari: Pater sanctissime, Creatori omnium gratias refero immensas, quod te in tanto honoris culmine, per Dei misericordiam, sublimare et exaltare disposuit. Nunc itaque animus meus, multis attenuatus angustiis, agnoscit quod olim mihi tua dilectio promittebat, et, ut omnia omitterem, sanctitatis tue clementiam reuerenter exoro, ut hunc militem Herlembaldum, bello probum consilioque strenuissimum, in omnibus uirtutibus confirmatum, Dei fauore tuoque munitum, mihi tribuas defensorem, et a te uexillum accipiat, ut securius militans nos possit defendere, et tuos olim rebelles humiliare. Quibus auditis Alexander Hildebrandum cardinalem, olim legationis sue collegam, uocari iussit, consentientibusque  ceteris cardinalibus, annuente id Hildebrando, Alexander in publico consistorio uexillum sanctum, quod nominauit uexillum S. Petri, Herlembaldo dedit, eumque Romane uniuersalis Ecclesie uexilliferum fecit. Quibus feliciter completis, Arialdus cum Herlembaldo Mediolanum repedauit, factusque securus tali defensore, uitia clericorum exstirpauit acrius.

41. »Cum autem Herlembaldus uidisset clerum arma mouentem, utramque partem ad diurnam disputationem conuocat, eo pacto, ut quecunque pars ratione conuinceretur, alteri subiaceret. In medium prolatis doctorum sententiis maxime Ambrosii protectoris nostre clarissime urbis. ibique per Guibertum archidiaconum, Antonium Bissum, Andream Decumanum, multa prolata sunt contra  Arialdum et Landulfum; qui predictorum trium uerba, Pauli apostoli et sanctorum auctoritate refellunt.« Hactenus Landulfus iunior. Puricellus autem, lib. Iu, cap. 92, prolixe expendit locum S. Ambrosii, sumptum ex libro I De officiis, capite ult., quem predicti coniugiorum clericalium defensores corruperint, et corruptum peius intellexerint; docens istis solum uentilari questionem tunc inter Patres controuersam, utrum ante baptismum bis coniugatus, post illum deberet censeri ligatus, adeoque a sacris ordinibus arceri, et non arcendum existimante S. Hieronymo, contrarium tenuisse Ambrosium, Innocentium atque Augustinum.

42. Quando igitur Ambrosius dicit quod clericis »una tantum nec repetita permittitur copula,«  quo sensu id dicat, mox explicat uerbis: »Plerisque mirum uidetur cur etiam ante baptismum iterato coniugio, ad electionem muneris et ordinationis prerogatiuam impedimenta generentur, cum etiam delicta obesse non soleant, si lauacri remissa sunt sacramento. Sed intelligere debemus quia in baptismo culpa dimitti potest, lex aboleri non potest;« ea scilicet, que non nisi unius uxoris uirum ordinari permittit. Quod autem etiam unius uxoris uiros ab uxoris commercio arceat castimonia in subdiaconatu suscipiendo promissa, nedum uxorem quantumuis uirginem ducere prohibeat, ex aliis Ambrosii locis ostendit Puricellus; postquam docuisset primum fuisse Dacium qui scripto mandauerit  fabulam passim deinde assumptam ab aliis de eodem Ambrosio, quasi is a Damaso papa missus Constantinopolim dixerit, quod »lex concedit sacerdotes semel uirginem uxorem ducere, sed coniugium non iterare,« cum falsum sit aliquem ex Occidente episcopum concilio ulli Constantinopolitano tempore Damasi interfuisse; neque apud Grecos, quantumuis nupturientes, quid simile legatur; nec denique talis lex usquam inueniatur; sed ea solum que monogamos ordinari concedit, cum obligatione castimonie post ordinationem seruande. Huic autem legi insistens Alexander II, ex Romano concilio anni 1063 ad Mediolanenses scripserat, et precipiendo mandarat »ut nullus missam audiat presbyteri quem scit concubinam habere uel subintroductam  mulierem; quicunque« autem »sacerdos uel diaconus, post constitutum pape Leonis aut Nicolai, concubinam duxerit palam, uel ductam non reliquerit, non cantet missam neque Euangelium, neque Epistolam ad missam legat, neque in presbyterio ad diuina officia maneat, neque partem ab ecclesia suscipiat.«

43. Atque hec de Herlembaldo et Alexandro supplenda hic erant, de cuius cum Arialdo Romam profectione agit Andreas, dum refert mortem fratris eius Landulfi, quamuis ea profectione posteriorem,  obitam nempe an. 1065. Hoc sciens Landulfus historiographus iunior, narratis que de Herlembaldo premisimus, »cum hec acta fuissent,« inquit, clerusque arma moueret, moritur Landulfus Herlembaldi frater. Utriusque obtrectator Arnulfus, apud Puricellum pag. 223, sic de ea morte loquitur: »Cum placuit Altissimo, qui renes scrutatur et corda, ille qui alienam diu fuerat meditatus lassitudinem, inopinam subito doluit suam ipsius egritudinem; cumque langueret biennio pulmonis uitio, lingue priuatur officio, ut in quo multos affecerat in eo quoque deficeret.« Ita ille diuinorum iudiciorum malignus explorator, pro quibus si dicendum per coniecturam sit aliquid, uerosimilius dicetur eam mortem fuisse penam dilati monachatus, ad quem  suscipiendum Deo se obstrinxerat Landulfus, multimodis predictam a S. Petro Damiani, lib. u, epist. 16.

44. Conatur quidem Puricellus excusare cum exemplo fratris Herlembaldi, a monastica uita abstracti intuitu maioris boni publici; sed diuersa plane utriusque est ratio. Consilium siue propositum Herlembaldus habebat, non uotum, et Ecclesia egebat militis armati auxilio, quod monachus prestare non potuisset. Concionator autem Landulfus manere, et monachus fieri poterat, quales etiam in subsidium Mediolanensis ecclesie uallumbrosa euocatos scribit Locatellus in Historia sui Ordinis, lib. I, cap. 68, ad quos etiam hortatoriam eam scripsit Petrus, que lib. u est epistola 14, directa »sanctis fratribus Rodulfo,  uitali et Arialdo atque Herlembaldo et ceteris pro castris Christi inuicta fide certantibus,« ubi is ordo seruatus uidetur, ut primo nominentur monachi, tum clericus Arialdus, deinde laicus Herlembaldus; tacetur autem Landulfus, quia uel iam mortuus, uel saltem inutilis propter morbum, de quo nolim cum Puricello dubitare, quia nichil obest si mors illa differatur ad annum usque 1064 uel etiam 1065. Prius ergo quam istam epistolam scriberet Alexander, rescripserat Landulfo et Arialdo clericis, id quod est apud Iuonem in decreto p. 12, c. 24: »Possumus in periurii aliquo crimine lapsis misericordie manum porrigere; sed non debemus, ad future perditionis exemplum, licentiam dare:« quod credo respicere clericos post iuratam emendationem  receptos ad beneficium, ac deinde relapsos, iterum ad illud non recipiendos, absolutione tamen sacramentali donandos, si penitentiam obtulerint. His interiectis pro continuando historie filo regredior ad contextum Andree, qui sic porro habet.

45. »Per idem tempus,« quo scilicet Arialdus et Herlembaldus communi conatu rem catholicam promouebant Mediolani, post mortem Landulfi, puta anno 1064 uel 1065, »abbas cenobii S. Celsi  obiit; cuius locum quidam clericus, nomine Lanfrancus, protinus rapuit, refutato pro eo tirocinio   non modico, quod annuatim sumebat de pontificali domo. Cuius nefande presumptioni tam constanter per tempora plurima uir domini Arialdus, cum Herlembaldo nobili socioque fideli, obstitit, donec eum facerent exulem, non solum male empte abbatie regimine, sed etiam pene finibus eiusdem parochie  .

46. »In eodem denique tempore, defuncto monasterii S. Ambrosii abbate, alius clericus cancellarius, nomine Ariprandus  , clericale birrum, eatenus ignominiose  delatum, reliquit, et huius monasterii nomen abbaticum sibi nefande usurpauit. Qui cum tante esset celsitudinis, pro natura superbi sanguinis, ut uiolenter nequaquam posset expelli, ait Arialdus uir Dei: Si quod debemus in  hoc improbo explere nequimus, quod ualemus saltem faciamus. Protinus igitur sumptis fratribus, ad cum perrexit. Quo coram peruento, dixit: Quid est hoc? Heri clericus: hodie abbas. Magnum fecisti et uelocem saltum. Et quare non timuisti contra sanctos canones, et contra iusiurandum, quod nuper in Ecclesia Romana iurasti, hoc usurpare? Qui respondit: Hoc, ut uides, actum est, et relinquere id ulterius minime possum. Cui uir Dei: Si uis, inquit, potes, et omnino ex Dei parte sancteque Romane Ecclesie deprecor te, ut rem contra Dei uoluntatem sumptam, et contra tue anime salutem raptam, relinquas. At ille: Et ego, inquit, sub eodem iuramento, quo adiurasti me, adiuro te ut tuis te uestibus  nunc exuas, et hic coram me te scopari facias  . Qui protinus cucurrit, uirgas acquisiuit, uestibus se exuit, et acriter se ab uno ex suis ibi coram omnibus scopari fecit. Hec itaque falsus abbas perpendens, quid ultra diceret nescius, capite demisso inde surrexit, et induratus ut Pharao, aliorsum declinauit.«



CAPUT u. Arialdi uirtutes; ieiunandi et psallendi accurata ratio.

47. Sicut enim tot testari possunt quot eum  familiariter nouere, huius intentio et exercitium aliud assidue non erat quam ut opere impleret quidquid in diuinis legebat uoluminibus. Nam sic erat largus ut frequenter de ipso dicerent hi qui sedule cum eo morabantur: Si hic arcam aureis plenam haberet, et non defuissent petentes egentesque, uno in die omnia procul dubio expenderet. Cum enim alicubi incederet, et obuiantes pauperes eum, ut eis aliquid largiretur, exorarent, argentum, quod nunquam peculiariter detinebat, a se sequentibus protinus commodabat, et sic eorum necessitati misericorditer subueniebat. Munditiam namque cordis corporisque sic diligebat ut contra diabolicas illusiones, quibus homines illudi solent nocturnis horis, uniuersas ferme noctes medias insomnis et peruigil  permaneret, et quamplurimas usque ad galli cantum protelaret, partim orando, partim legendo, partim ad destructionem Simoniace heresis cum ceteris fidelibus in consilio consistendo.

48. Illum preterea usum gulosum, qui carnales, tam clericos quam laicos, in sabbato sancto ad nonam cogit missarum solemnia et baptismatum, que in eadem sancta nocte agenda sunt, anticipare ualde damnabat. Sed quia aliis in hoc non ualebat, sibi consulebat. Prandente namque uniuersa urbe, ipse sanctam noctem ieiunus cum fratribus aliquibus prestolabatur  ; atque cum eis ad quemdam exibat locum, qui dicitur Nemus, milliario a ciuitate secretum. Ibi enim adhuc est ecclesia, a  B. Ambrosio  constructa et dedicata; ubi, sicut fertur, idem fugiens populi tumultum, solitus erat degere librosque dictare. In hac autem uir Dei sanctam eamdem noctem pernoctabat, et debitas omnipotenti Deo laudes cum fratribus competenter reddebat. Nunquam enim uolebat solus bibere, nunquam sine pauperibus clericis comedere, nunquam sine sodalibus limitem forinsecum transire.

49. In diebus uero ieiuniorum, solemnia nequaquam  celebrabat sanctorum; econtra autem in solennitatibus, nec genua flectebat, nec ieiunabat, nec quemquam secum commorantem ieiunare sinebat. Triduanum namque illud ieiunium, quod inter sanctos dies paschales  , contra antiquorum dicta sanctorum, nouiter est peragi usitatum  , sic uehementer horrebat, ut libenter diceret uellet se tradere morti, si tantum exhortari posset populum quatenus in tempus mutaretur licitum et aptum. Quapropter in uno eorum dierum, una omni iam Ecclesia congregata, ut solito more ad litanias procederet; locum, e quo docere solebat, conscendit, eisque talia uerba proferre cepit. Debet, inquit, dilectissimi, iuxta Apostoli dictum, esse Domino Deo nostro rationabile obsequium nostrum , quod competenter tunc agitur, quando cum sanctorum dictis noster actus consors inuenitur. Hoc ieiunium, quod nunc agitis, scitote me penitus ignorare cuius impulsione spiritus agatur. Si enim Dei sit, ualde miror; quoniam per illorum dicta sanctorum, pro quibus Deum locutum non dubito, ieiunare in his diebus Paschalibus interdictum reperio.

50. Est et res alia, que super hoc nimis me hesitare cogit. Nam in istis diebus tam acriter uos affligere cerno, uestibus laneis induendo, nudis pedibus incedendo, in pane tantummodo et aqua ieiunando, quomodo, quando hec agere debite iussum est, uos nullo modo facere inspicio. Scitote, quia sicut unus ex diebus quadragesimalibus non  debet frangi a ieiunio, qui hanc significant uitam, sic procul dubio nec unus ex his diebus quinquaginta est ieiunandus, qui significant futuram, preter Sabbatum [ante] Pentecosten; et hoc, non propter afflictionem, sicut cetera ieiunia alterius temporis, ieiunandum est, sed propter nouorum fratrum exspectationem qui ad nonam regenerantur, quorum renouationem nos oportet ieiunos prestolari. uerumtamen ut ea que dico plena esse auctoritate demonstrem, sancte synodo Nicene, cuius instituta sic sunt recipienda, quomodo sancta Euangelia, per hos dies nec genua flectere nec ieiunia celebrare placuit. Nam ii dies qui non sunt ieiunandi, oranti pro hoc quondam cuidam Patri uenerando, nomine Apollonio, qui preerat monachis circiter quingentis,  satis declaratum est. Hic enim, quadragesimali rigore transacto, cum fratribus omnipotentem Deum rogauit ut eis dignaretur ostendere si eos more solito dies uellet ieiunare. Quibus ipse Dominus, per incognitos uiros, ante eos illico tanta dona omnium rerum ad edendum congrua misit, quanta per hos omnes dies Paschales eis abundanter sufficere possent. Et ut euidenter hac ulterius ambiguitate carerent  eadem dona sic fuerunt mensurata ut, donec dies Pentecostes complerentur, ipsa non deficerent, et dum completi sunt, similiter consumpta uniuersa sunt et illa. Quod B. Benedictus cernens, cum omni tempore alio monachis ieiunium indixisset, hos ieiunare eos nullo modo iussit.

51. Quid etiam B. Ambrosius noster patronus de his dixerit, commemorandum est. Ait enim : »Hanc sanctam Pentecostes diem qua ratione curemus, uel cur istorum quinquaginta dierum numero sit iugis et continuata festiuitas, ita ut hoc omni tempore neque obseruanda indicemus ieiunia, neque ad exorandum Deum genibus incumbamus, sed, sicut Dominica facere solemus, erecti et feriati Resurrectionem Domini celebremus. Ad  instar enim Dominice tota quinquaginta dierum curricula celebrantur; et omnes isti dies uelut Dominici deputantur. Sic enim disposuit Dominus, ut, sicut eius passionem Quadragesime ieiuniis merebamus, ita eius Resurrectione in Quinquagesime feriis letaremur. Non igitur ieiunamus in Quinquagesima, quia in his diebus nobiscum Dominus commoratur. Non, inquam, ieiunamus presente Domino, quia ipse ait: »Nunquid possunt filii sponsi ieiunare, quandiu cum illis est sponsus?«  Hec cuncta beatus dixit Ambrosius: cuius dicta quomodo sint accipienda, non solum nouimus nos, quorum est patronus, sed omnis etiam pene noscit mundus. uerumtamen hec nunc tantummodo meminisse  uestre caritati sufficiat. Ceterum, si uixerimus, hac de re, Christo auxiliante, plus dicemus.

52. Post hec autem plebem dimisit, et ad S. Ambrosii corpus causa orandi perrexit. Quidam autem illico currentes ad ecclesiam maiorem, ubi iam ciuitas erat omnis congregata, retulere hec omnia. His itaque auditis, sacerdotum filii ceterique quamplurimi detestandi uiri, accepta occasione diu prestolata, cepere insanire et dicere: Modo aperte patet hunc, qui tam sanctum opus damnat, esse hereticum Deique inimicum. Et his dictis, leuauerunt pariter uoces et fustes, omnique plebe commota, in ecclesiam beati uiri, que canonica nuncupabatur, cum magno impetu irruunt; quidquid inueniunt,  diripiunt, domumque destruere incipiunt; seruum uero Dei ideo non interfecere, quia non inuenere. Hec ut nobilis Herlembaldus ceterique fideles audiere, sumptis armis in audacem plebem et temerariam irruere, quos protinus sic exterminauere omnes, quasi essent uilissime pecudes. Imo cum uirtute magna et potestate ad ecclesiam maiorem uenientes, uiolenter ab impiis abstulere quidquid de  domo Domini rapuerant, et sic ecclesie Dei pene cuncta sunt reddita, operante Christo per zelum piorum, que ab ea fuerant rapta, operante Satana per furorem impiorum.

53. Sicut Arialdus quotidie Christi causas erigere et exaltare contendebat, ita Christus de uirtute in uirtutem Arialdum assidue prouehebat. Nam tam potentem in oratione nunquam reminiscor me uidisse alium quemquam; cuius qualitatem si dixero, gratum fore diligentibus Deum, profuturumque spero. Tot enim sanctorum nomina de ipsius ore non solum semel in die, sed etiam bis terque audiebam procedere, quot nunquam scripta in codice uidi, nec alium proferentem audiui. Nam licet diuinis ac liberalibus litteris sic imbutus esset ut uix alicubi eius  par inueniri posset, nullatenus plus in sua scientia confidebat quam uelut nec unam sciret litteram. Sed cum esset cum aliquo de fide altercaturus in publico, priusquam ipsa haberetur congressio studebat per se, siue per fratres directos, circumquaque corpora sanctorum requirere, atque eorum patrocinia, ubi omnem suam spem collocarat, obnixe flagitare. Nam quotidie, uallatus fraterna acie, sanctorum corpora circumibat atque coram eisdem Deo gemebundam fundebat precem.

54. Exeuntes enim a domo, singulatim priuatimque orando incedebamus, donec populi tumultum transissemus. Quo transito, psalmos cantabamus reciproce, quos incipiebat ipse, et hoc agebamus, quousque ecclesie ianuis proximi essemus, ad quam  pergebamus, ubi relicta psalmodia eiusque parte ultima memorie tradita, quos ad laudem illius sancti pertinere cantus uel hymnos sciebat, sumebat; sic quidem dicendo moderate lenique uoce ut quod dicebat possemus audire, atque cum eo dicere, et cum hoc sancto canore ante sanctum ueniebamus altare. Quo uenerabiliter adorato, si dies solemnis uel Paschalis non esset, utraque genua in terram ponebat, manus expandebat, oculos in celum figebat, et sic in crucis modo ante altare stans, pro Romano summo pontifice, atque pro pace, pro salute uniuersalis Ecclesie, ac pro eius aduersariorum conuersione, et pro ceteris huiusmodi utilitatibus multis, Deum exorabat cum gemitibus et lacrymis.  Nos uero post ipsum procumbentes, quod dicebat, audiebamus et respondebamus. Tunc demum silenter paululum orabat, idque unumquemque nostrum agere sinebat. Denique se erigebat, altare honorifice adorabat, et nobiscum iam regrediendo dicebat: Angelum pacis et gratie dona nobis, Domine Deus noster  , et tunc ibi psalmos dicere in ecclesie exitu incipiebat, ubi eosdem in ingressu reliquerat: cumque ad aliam ueniremus ecclesiam, hoc in ea agebamus, quod in alia feceramus. Et  notandum quod in loco quo psalterium finiebat, in eodem protinus idem incipiebat; etiamsi preter psalmos tres  minime ei exordio  tunc dicere liceret. Clericum enim fatebatur semper debere inter psalmodiam esse.



CAPUT uI. Archiepiscopus cum suis Arialdum et fideles armatus aggreditur uinciturque.

55. Peractis igitur nouem annis in exercitio tam grandi atque admirabili, uentum est ad decimum, in quo peruenit ad uotum diu nimis optatum. Nam sic pro Christo mori ardenter cupiebat, ut, cum quemlibet se Deumque cerneret pure diligentem, magna cum prece deposceret, dicens: Obsecro te per Christum, ut pro me precem fundas apud ipsum  quatenus sanguine proprio testari merear uerbum eius, quod predico, ad quod adipiscendum ei hec occasio fuit. Iurauerat illi omnis clerus, tam maioris quam minoris ordinis, necnon ipse Guido, qui Pontifex dicebatur, quatenus cum eo deberent heresim Simoniacam ac Neophytanam damnare, et in catholica fide ulterius persistere. Sed cum ecclesiarum regimina eidem Guidoni sine rectoribus apparebant, illico quod iurauerat obliuioni tradebat; et, ceu canis ad uomitum, sic reuertebatur ad suum antiquum reatum. Quod uir Dei Arialdus cernens, litteras per manus Herlembaldi ad apostolicum direxit, quatenus ipse decerneret quid de Guidone adultero et Simoniaco atque periuro fieri oporteret.

56. Tunc etiam duo clerici Modicenses  ad  Christi famulum uenere, spondentes uelle se relinquere opera et consortium diaboli, et deinceps firmiter tenere et predicare opera et fidem Christi, nam unus ex his tante fuerat audacie et peruersitatis, ut quasi ductor existeret aduerse partis. Quibus uir Dei ait: Tot quippe sunt qui hoc dicunt mendaciter ut iam pene nemo sit cui possit credi ueraciter. uos uero, si uultis ut uestris credam sermonibus, ite, et operibus me firmum reddite. Regressi igitur domos, connubio illico a se repulso, cepere palam et constanter profiteri B. Arialdi uerba esse plena ueritate, que hactenus erant professi fore plena falsitate. Hec ut Guido audierat, seuos illuc protinus apparitores mittens, eos capere iussit, atque in Alpes ad Castrum, quod dicitur Leucum  ,  deportari. Ibi namque in tam dirum carcerem sunt missi  ut nunquam eos contigerit audisse sanctos a paganis duriora perpessos. Quod Christi famulus dum audisset, conuocata in unum ciuitatis multitudine, ait: uolo uos, dilectissimi, scire quod Christianus pro nulla causa gladium debeat ferre nisi pro fidei defensione. Si ita est, uos, qui Christiani estis, et arma fertis, cogitate quid nunc uos oporteat facere. Ecce enim  duo clerici quandiu in perfidia persistentes, opera diabolica sunt secuti, honorifice ab eo qui pontifex Mediolanensis dicitur sunt habiti; cum uero eamdem perfidiam diabolicamque nequitiam decreuere contemnere et Christum sequi, tunc sunt capti, tunc in dirum carcerem trusi.

57. Hec cum ciues Christiani audissent, obstupefacti, tantam perfidiam cum magno clamore ceperunt damnare, ad arma currere, et ad uindicandum tantum scelus contra Guidonem exire. Christi uero famulus, timens ne ad fidei detrimentum pro absentia Herlembaldi populus premio aut timore corrumperetur, eos precessit, in manu portans uexillum sancte crucis. Guido autem, spe nimie multitudinis equitum, pugnaturus occurrit in ruribus Modicensibus,  millibus fere decem ab urbe distantibus. uociferantibus itaque partibus utrisque, infidelem aciem protinus tantus inuasit timor quatenus ei nulla quidem remaneret spes fugiendi uel bellandi, sed dantes statim obsides, clericos spoponderunt captos quantocius se reddituros. Et sic in eodem die reuersi sunt gaudentes, Deumque laudantes. Tertia etiam die post hec ad ecclesiam uiri Dei uox insonuit, dicens: En iam ueniunt rudes martyres Christi, clerici scilicet, qui fuerant capti. Quibus Christi famulus cum multis fidelibus illico occurrit obuius, eosque deosculans, cum magno gaudio suscepit: et excelsa uoce »Te Deum laudamus« cum fratribus cantare cepit, illosque sic in ecclesiam  introduxit. Quos tunc consterna . . . . . 

58. Postquam autem Herlembaldus Roma rediit, litterasque excommunicationis detulit archiepiscopo, subito predictus archiepiscopus per totam urbem nuntios misit in Sabbato  Pentecosten nuntians uniuersis ciuibus, ut si inaudita scire cuperent, in Pentecoste  summo diluculo uenirent ad maiorem ecclesiam. Hoc autem ideo fecit, ut contra sanctos Dei Arialdum et Herlembaldum populus insaniret. Mane fit concursus populi; Herlembaldus supra cancellos  sese contulit, ita ut ab omnibus uideretur. Cepit igitur Guido, tenens manu excommunicationis bullam, ad populum conqueri de Arialdo et Herlembaldo, dicens: Turbatio pestifera per hos disseminata est,  ita ut uideam in his scriptis omnium nostrum perniciem contineri. Hec enim ciuitas ob reuerentiam B. Ambrosii nunquam Romane paruit Ecclesie. Ergo tollantur de terra uiuentium hi seminatores uerborum qui quotidie laborant ut hec urbs pristinam et propriam perdat libertatem. Ad hec cepit  populus exclamare: Occidantur uelociter, occidantur. His dictis, Guido cum magna clericorum caterua cepit descendere, ut sanctos Dei opprimeret. Sed cum nimia plebis densitate ad eos non pateret accessus, cepit Guido exclamare: Omnes qui S. Ambrosii honorem diligunt ab ecclesia exeant, ut nostri aduersarii euidentius cognoscantur, citiusque conterantur et opprimantur. Subitoque ecclesia euacuata est ita ut ex septem millibus uirorum tantum duodecim remanserint in subsidium seruorum Dei. Arialdus autem et Herlembaldus super cancellos stantes, flexibus genibus Dominum exorabant: in quos pars aduersa clamore magno irruit, laici in Herlembaldum, clerici uero in Arialdum; quem percutientes deorsum precipitant, et percussum credunt  occisum. Tenebatur autem sceptrum militare ante Herlembaldum, super quo se appodiare solebat; quo sibi propinquantes mirabiliter prosternebat, ita ut nullus auderet sibi propinquius accedere.

59. Cepit igitur uolare fama per urbem, mortem nuntians Arialdi, unde sequaces sui ira commoti arma capiunt; uenientesque non ad ecclesiam, ubi tumultus erat, sed pontificalem aulam ingrediuntur, queque reperiunt, dissipant, et per aule ingressum intrant ecclesiam . . . . . tos cruentosque. Ceperunt itaque Herlembaldum cohortari, ut descenderet et Christi aduersarios cum eis prosterneret. Quibus nullo modo acquiescens, nec descendit, nec manus deposuit. Ipsi uero irruere protinus in aduersarios,  et, sicut ante ualidissimum uentum fumus, sic ante eos omnis illico infidelis euanuit populus. Guidonem uero ante ianuas in equo reperiunt; quem iuste fustigantes spoliant, atque eorum manus uix euadere potuit, in cenaculum quoddam tractus potius quam delatus. Tot namque ocius tunc apparuere pro ueritate certantes quasi eisdem nulli essent in eadem urbe resistentes. Magno igitur cum tropheo ecclesiam intrantes, Herlembaldum descendere faciunt, imo leti ualde sunt effecti, eo quod B. Arialdum quem credebant mortuum, reperiunt uiuum. Quem tollentes in atrium ecclesie, que dicitur Rozzoni  , deueniunt, ibique protinus tanta armatorum multitudo est congregata quatenus inimicorum non solum corpora prosternere, uerum etiam ipsorum possent  libere omnia edificia subruere. Ad quod patrandum dum anxie anhelarent, Herlembaldus, iam uexillum in manu tenens erectum, ait: Oportet ut dominum Arialdum inquiramus, et cuius domum euertere primitus debeamus. Hec uero ut Christi martyr audiit, in locum, unde a cunctis posset audiri, se  iussit deferri; eoque innuente manu, silentium factum est magnum.

60. Charissimi, inquit, si in linguas uerterentur nostra omnia membra, nullo modo ualerent Dei laudare magnalia, uobis hodie celitus ostensa: Hodie enim, ut scitis, talis hora fuit, in qua nullus uestrum unum saltem pro ueritate ualebat uerbum proferre, nunc autem nullus est qui uel etiam contra uos, ut inspicitis, audeat mutire. Ecquis uero est hec operatus, nisi Christus? Si igitur Dominus hodie cognouit famulos ad tuendum, dignum est ut famuli noscant Dominum ad uenerandum. Nam si inimici Dei et nostri hodiernam noscerent solemnitatem, quod egerunt, nullatenus essent conati. Nos uero et Dei scire solemnitatem uenerando, et eius  audire precepta obsequendo oportet. Ait enim »Diligite inimicos uestros; benefacite his qui oderunt uos .« Per ipsum ergo uos oro ut nunc arma deponatis, mecumque ad B. Ambrosii sacrum corpus ueniatis, et ibi Deo grates debitas pariter reddamus, nostrosque emulos diem hodiernum ducere letiferum sinamus, nec non pro ipsis Deum suppliciter exoremus. Nam a quibus hec aguntur, alta celsitudo acquiritur: quia de filiis hominum Dei filii, testante Christo, efficiuntur . Hec illa multitudo dum audisset, alii uidelicet sapientiores, B. Arialdum totum cruentum et seminecem spectantes, pacem uitamque inimicorum poscere audientes, mirantes obstupescebant; alii uero  feruentiores spiritu, his uerbis nullo modo acquiescere uolebant. uerumtamen licet diuersi uellent diuersa, cuncta tamen illico sunt completa martyris uerba.



CAPUT uII. S. Arialdi ab hospite presbytero proditi cedes crudelis.

61. Sequenti denique nocte iterum cum Guidone congregata est pars peruersa, dicens: Non nos hec aduersa omnimodo deiiciant; popularis enim turba cito mutatur, et in diuersas partes facile inclinat. Certi quidem sumus, quod in urbe Arialdum exstinguere nullo modo ualemus. Tale igitur aliud consilium nostra sagacitas reperiat, quod ipse nullatenus euadere queat. Constituantur equidem per diuersa  urbis loca ex nobis uiri prudentes, pecunias a nobis sibi collatas habentes copiose, quas per populum clam in noctibus tribuant; in diebus uero, omnibus omissis negotiis, assidue conueniamus, et hoc tandiu agamus, quousque nimis multiplicati ipsum uiolenter ab urbe pellere ualeamus. Quod cum fuerit factum, positis undique insidiis capiatur, captusque illico necetur. Que cuncta si non impleuerimus, pacem nunquam habebimus. Quid multa? Per dies quindecim duodecim duo populorum conuenticula sunt in urbe uehementia assidue habita; unum scilicet  fidelium ad ecclesiam Rozzoni, alterum uero in curia pontificali. Crescebat autem nimis pars uesana, pro pecunia sibi in noctibus data; qua nequiter crescente, fideles paulatim tedentes cepere deficere. Quod peruersa plebs cernens, cepit elata in B. Arialdum cum nimiis clamoribus irruendi facere impetum, quatenus eum ibi necaret eiusque locum funditus desolaret. Erat enim Christi famulus inter aduersa tam fortis et constans ut nullus e fratribus in die tribulationis inde auderet aufugere, nec quidquam asportare, sed cum fremitum impiorum superuenientem audirent, se ante altare prosternebant, ibique mortem exspectabant.

62. In uno horum dierum, cum iam clausis ostiis  fratres ante altare iacebant mortem prestolantes, unus eorum rem quam maxime diligebat, latenter aperto ostio inde asportauit, eamque in domo cuiusdam ciuilis amici commendauit, protinusque rediit. Quod uir Dei ut audiuit, fratrem ad se accitum sic allocutus est: Arnulfe, inquit, nonne ecclesia hec in eius honorem et nomen dedicata est, cui assidue dicimus: »Sub tuum presidium confugimus, Dei Genitrix?« Et nonne legisti: Maledictus homo qui spem suam ponit in homine ? Et cur contra hec nunc agere presumpsisti? Qui pauens obmutuit. Ut autem tam idem quam ceteri amodo non presumerent talia, hec culpa acribus uerberibus est protinus emendata. In his namque diebus ibidem tam grauis confusio uehemensque perturbatio  erat, ut in hora constituta plerique fideles cibum capere desperarent, mortem ad futuram illico exspectantes. Sed licet impii frementes insanirent, nullo modo facere audebant quod minabantur, quoniam toties dolor in eorum capita uertebatur quoties contra Christi famulum surgere nitebantur.

63. Quapropter iniquum et publicum dant preceptum ut, donec Arialdus in urbe maneret, quicunque clericorum publice mysterium celebraret, uel tintinnabula sonaret, aut laicus quisquam qui hec in sua agere ecclesia permitteret, non solum priuaretur substantia, sed etiam uita. Hec uero non solum alibi, uerum etiam in ecclesia ubi idem manebat, pre nimio timore iubente milite, cuius ipsa iuris fuerat,  seruari cepere. Quod ipse super omnia, que ei hactenus acciderant, grauius existimans, ait: Absit ut mei ultra sint participes et fratres, qui nefandas hereticorum obseruant pro mortis timore institutiones! Qua de re, etiam ipsis fratribus ignorantibus, assumpto tantum comite uno nomine Syro, nocte clam urbe exiit, et ad S. uictorem ad ulmum  biduo cum ipso perlatuit. Denique hinc Herlembaldus cum multis fidelibus militibus utrosque suscepit, et Papiam  cum eis perrexit. Et parte quidem militum remissa, parte uero secum retenta,  per Padum nauigio ceperunt descendere  , quatenus Romam pergerent, et usque ad aliud tempus tante ire cederent. In quo scilicet nauigio sub quodam capti sunt oppido  , et ex medio sodalium ineffabiliter merentium B. Arialdus uiolenter solus est raptus, et in arcem deductus. Ubi dum solitam in oratione et sermone teneret constantiam, miratus miles, qui ipsum ceperat, ait: Pontifex quippe Mediolanensis magnum quidem mihi se daturum promisit premium, si te caperem, eique te darem. Namque mihi ab eo est intimatum te esse hereticum, quod, ut cerno, omnino est falsum. Denique eum cum omni domo sua uenerabiliter habere cepit, et comitibus mestis Papiam iam reuersis reddere festinauit.

 64. Post hec, scientes loca undique obsessa, ad quoddam castrum  fidelis Herlembaldi sunt reuersi. Tunc quidam fratres Canturienses ei man darunt, dicentes: Nobis quidem hic pro nimia persecutione uiuere non licet, nos uero ad te uenire iube, si placet. Quibus et ipse: Quicunque, inquit, mecum pro Christo mori est paratus, uenire ad me festinet, qui autem nondum est, aliorsum fugiens declinet. Hec, me presente, dicta sunt. Post hec Herlembaldo, ceterisque qui secum aderant, sic locutus est: Ex hac, inquit, terra exire nequimus, quia mortiferis insidiis omnes aditus obsessos scimus. Et hic manere non possumus, quoniam populus uesanus hic me persequi iam minatur; et ualde paueo ne insontes huius loci incole sub hac occasione  deuastentur. Quapropter necesse est ut aliud reperiamus consilium, scilicet, ut queramus quempiam uirum, qui me per dies aliquot in suam occultet domum, quatenus interim aut populi furor deferueat, et in hac terra me uiuere liceat, uel custodie in insidiis ubique posite me desistant querere pro nimia securitate, et sic me hinc forte licebit exire. Qui responderunt dicentes: Que autem dicis, cunctis placent, si inueniretur qui hoc fideliter faceret. Et ille: Est, inquit, loco huic quidam presbyter uicinus, nuper ex Hierosolyma regressus, qui hactenus mihi credere satis est uisus, per quem, si placet, mittatur, et super hac re diligenter inquiratur. Omnibus itaque uolentibus, per nefandum presbyterum  tunc missum est.

65. Post hec ecclesiam ingressus ipse est, in qua, quoniam uigilia  S. Ioannis Baptiste erat, a mane usque ad horam quasi nonam in oratione permansit indeficiens. Et ecce detestandus presbyter ueniens, secrete diligenterque inquiritur, si locum haberet aptum ad ipsum per tres saltem menses occultandum.  Qui cum promitteret se iuxta ecclesiam locum sic habere secretum, ut in eo quempiam per multos annos tenere ualeret celatum; media tandem nocte, libatis osculis, cum gemitibus et lacrymis multis, usque ad portam cum ambobus processimus. Nam ipsum multum deprecati sumus, ut unum  in suum obsequium sumens, duceret: Quibus et ipse: Nequaquam, in quit, quoniam, si una duo sunt, loquuntur et loquentes audiuntur. Quis fari potest quanta bona tunc Herlembaldus presbytero promisit, si ipse Christi famulum tractaret, bene, et quanta mala, si male? Merentes igitur, utrosque abire permisimus; mane uero ad urbem deuenimus.

66. Presbyter ergo nequam, mox ut in suo conclaui  illum concluserat, diabolico tactus spiritu, malo Guidoni nuntiare festinauit, dicens: Quid uis mihi dare, et ego tibi tradam Arialdum sine turba, sine Herlembaldo, imo absque uiro aliquo? Cui ille, letus nimis effectus, magnum premium illico cum securitate promisit si ipse quod promittebat impleret. Tunc sibi quamplures dari petiit milites; quos sumptos inter duas macerias, ab habitatione secessas, nocte constituit, dicens: Unus, inquit, ex uobis tantummodo in media iaceat uia, scuto coopertus; hunc enim, cum uenero, percutiam calceamento. Tunc uos omnes uelociter surgite, et tam me quam ipsum capite; ne forte quidem super alium surgatis incaute, uobis hoc fore signum scitote. Et post hec in his uerbis ad uirum Dei ingressus est: Domine,  inquit, Arialde, necesse est ut hinc uelociter discedamus, et ad castrum, de quo te suscepi, reuertamur, quoniam te hic esse omnibus notum est; nam si hic moram fecerimus, cras procul dubio capiemur. Cui uir Dei: Tibi, inquit, uia est nota, precede ergo, et ego sequar te. Traditore igitur precedente, ad milites uenere utrique. Et ex calceamento facto condicto signo, omnes pariter in Dei uirum irruunt, eumque capiunt, captumque stricte uinciunt, et uinctum iumento superimponunt, ac tacite conciteque contra Lacum maiorem  festinant pergere.

67. Hoc autem ante horam diei tertiam, in quo uigilia S. Petri celebratur, per totum Mediolanum  est diuulgatum; unde factum est ut ubique esset luctus et lamentum piorum, atque contra uesana exsultatio reproborum. Quod ego audiens, tumultuosam et confusam protinus reliqui urbem, eumque prosecutus sum. Die igitur eodem nocteque sequenti festine properans, die altero ad prefatum iam sole oriente perueni Lacum; supra cuius dum incederem  littus, et Statione  , ubi parentela mali Guidonis habitabat, essem propinquus, obuium habui uirum, nomine Martinum, qui se dicebat fore presbyterum. Hic me interrogauit unde essem, quoue pergerem. Cui, ut ueritatem securus ab eo inquirerem, ex parte mentitus sum, dicens: Ex illa plebe sum et compares mei huc me direxere, ut manifeste ualeant scire utrum uerum sit quod apud nos de Arialdo, clericorum inimico, nouiter insonuit, scilicet, quod exstinctus sit, et si eis super hoc pleniter letandum sit. At ille: Reuertere, inquit, mecum; et, cum ad ecclesiam quam paululum post te reliquisti, redieris, optime de hoc instructus eris.

68-69. Et tunc mihi secum reuertenti ait: Externa namque die  uox letifera nostro insonuit loco,  dicens: Arialdus, clericorum aduersarius, uinctus habetur in naue, et in ripa Laci. Ad quem illico cum multis aliis decurri, et arrepto palo optime acuto, manuque erecta, in pectore eius illum infigere uolui; sed non sum permissus. Missi sunt quidem quinque protinus uiri a domina nepote  archiepiscopi, de quorum ferocitate ipsa non dubitabat, qui eum a militibus diuiderent, et in locum, quo ipsa eis iusserat, ducerent. Quod sine mora completum est, et in tantam illico est ductus solitudinem ut uix ibi sit aliquando accessus hominum  , et tantummodo nauigantium, sed siluestrium solummodo habitatio bestiarum. Quid te uerbis longius protraham? Ibi cadauer eius sine auribus, sine naribus, sine oculis, sine dextera manu, sine membro  genitali esse fecere. Si absque omnibus his membris aliquando quemquam uidisti uiuere, hunc esse mortuum noli credere, nam fere nullo modo quiescere quiueram, donec ii qui in cum hec patrarant sic me securum fecere quatenus ultra non sit unde mea iam mens dubitare possit. Tu uero ad tuos reuertere, hec eis intimans, eosque redde securos letosque. Et post hec alterutro diuisi sumus, et, donec ecclesiam est ingressus, me redire finxi; postea uero, nolens uerbis confidere perfidi, regressus sum ad iter quod reliqueram. Cum autem in iam prefatum ingrederer uicum, iuxta uiam reperi ecclesiam, in honorem S. Petri dedicatam, ad quam tunc clericorum laicorumque multitudo cum processione  exibat. Ibi quidem seorsum duas inueni mulieres, de his que acciderant conferentes et plorantes. Quibus appropinquans, inquisiui quid haberentet cur flerent. Quarum una ait: uere tu ex illo es ordine qui, cum deberet suis bonis dictis factisque omnes leuare in celum, econtra malis exemplis cunctos precipitat in infernum. In hoc enim loco, machinante tuo ordine peruerso, in his diebus tantum est perpetratum scelus quatenus pro hoc omnipotens Deus [omnes] in abyssum demergat anxie exspectemus; et tu dicis: Cur flemus? uidens igitur mulierum fidem, ipsis quod discipulus essem illius de quo flebant intimaui, easque, si uera essent que a predicto audieram uiro, inquisiui. Que statim, facte apud me nimis grate, omnia testantur  esse uera, preter hoc quod de eius morte adhuc erant incerte. uiam itaque mihi contra prefatam tendentem solitudinem ostendunt, multumque deposcunt, ut reuertens eas facerem sciolas, unde eis adhuc inierat dubietas. uerum ingentium prepeditus obstaculis saxorum, illuc accedere eundo per terram nequiui, quique per nauem illuc me transferre auderet, reperire non potui; ideoque, preter que dicta sunt, pleniter de illo tunc scire non ualui.

70. Porro, secundum quod postea diligenter scrutatus sum, qualiter quibusque ex hac uita uerbis migrauerit, diligentibus Deum fore gratum credo, si id breuiter intimauero. A loco igitur, quo captus est, psalmodiam decantauit. Ad Stationam enim a  militibus, ut predictum est, diuisus et quinque ferocibus seruulis est traditus. Qui cum ipsum ducerent ad mortem, allocuti sunt dicentes: Arialde, cur non recordaris, ut neges que hucusque dixisti, et profitearis dominum nostrum esse uerum pontificem? Nam si hoc faceres, forte adhuc uiuere posses. At ille: Absit, inquit, ut coronam, quam ueram dicendo in mea acquisiui uita, in fine mentiendo amittam! Nam me utrum nunc ducatis ad mortem, ignoro; quod si facitis, scitote uestro domino meam mortem ualde nocituram, non solum in futura uita, sed etiam in presenti. Et illi: uidesne, inquiunt, illum magnum montem? Si ipse profecto esset aureus et tuus, totumque dares, ultra nullo modo uiueres.  Ille autem hec audiens se erexit, et hymnum sanctorum apostolorum Petri et Pauli alta uoce decantare cepit; quo finito, ad solitudinem ad quam tendebant, peruenere. Quem tollentes de naue, supra quoddam saxum uinctum posuere ad sedendum. Seorsum denique paululum remoti hec dicere ceperunt ad inuicem: Quid faciemus? Si tantum occiderimus uirum, nostre anime nullum ultra poterunt adipisci remedium, et hoc si non fecerimus, nichilominus moriemur. In his enim dum hesitarent, aspexere nauiculam concite uenientem, duosque homines deferentem: Et aiunt ad inuicem: Hos exspectemus, hi forsan boni nuntii baiuli sunt.

71. Predicta uero mali Guidonis neptis, que exhinc Iezabel et Herodias est nuncupata, postquam  quinque ad Dei famulum necandum direxerat seruulos, duos clericos, quos in eius mortem precipue inhiare cognouerat, ad se uocatos sic allocuta est: Assumptis gladiis uestrum persequimini uelociter inimicum, ne forte ceteros seducat, et ulterius uiuat. Hi uero erant, qui cum naue tunc ueniebant. Qui cum ad ceteros uenissent, egressi de naue dicunt: Ubi est Arialdus? Qui responderunt dicentes: Mortuus est. At illi: Nobis, inquiunt, iussum est uidere illum, siue uiuum siue mortuum. Et aspicientes, uiderunt illum eminus uinctum, sedentem super saxum. In quem sic anxie irruunt, quomodo leonum catuli super predam famelici. Euaginatis igitur gladiis, ipsius unus unam, alter uero auriculam arripit  alteram, dicentes: Dic, furcifer, si dominus noster uerus est archiepiscopus  . Qui respondit: Nec fuit unquam, quia opus archiepiscopi in ipso nec est nunc nec fuit unquam. Tunc immites eius utrasque amputant aures. At ille, oculis in celum cleuatis, ait: Gratias tibi ago, Christe, qui me hodie inter tuos martyres dignatus est connumerare. Interrogatur denique iterum si Guido uerus esset archiepiscopus. Qui solitam constantiam animi tenens, ait: Non est. Quapropter nasus ipsius protinus cum labio superno est abscissus; deinde ambo oculi sunt effossi. Postea uero dexteram detruncant manum, dicentes: Hec est que faciebat epistolas, Romam directas. Dehinc radicitus membrum amputant genitale, dicentes: Predicator castitatis hactenus  fuisti, exhinc et tu castus eris. Postea uero de sub gutture linguam extrahunt  , dicentes: Modo  sileat que clericorum familias conturbauit et dispersit. Et sic illa sancta anima carne est soluta; corpus uero ibi quoquomodo terre traditum est.



CAPUT uIII. Corporis per decem menses incorrupti deportatio Mediolanum.

72. Ceperunt denique illic post hec luminaria preclara per noctes piscatoribus apparere; quod ut impia Iezabel audiuit, protinus in aliam insulam  eum nocte transferri iussit. Sed cum eadem lux ibidem similiter crebro appareret, in locum tertium  eumdem asportari fecit. uidens igitur quod non posset sanctum occultare corpus, nec sub terra neque super terram, quia illud ubique lux eximia comitabatur, irata ualde fecit saxa ingentia  circa ipsum innecti, et in profundum laci dimergi. uerumtamen ibi, ubi est proiectum, tanta est aque altitudo  ut uix fune centum cubitorum quisquam possit fundum attingere; nam idem lacus pro sui magnitudine Maior nuncupatur, et plus quinquaginta milliaribus in longum extenditur. In quo tam innumerabiles procul dubio immanesque sunt pisces ut per tres menses facile deuorarent quot in eadem parochia sunt pecudes. uerum quia omnia hec occulte fuerant peracta, de illo hesitatio et altercatio ubique erat non parua. Alii dicebant quod esset mortuus, alii quod in uinculis clam detineretur. In cuius amorem tunc sic omnis populus est accensus ut cuncti se  sub iureiurando constringerent quatenus illum aut essent uiuum siue mortuum habituri, aut pro ipso ad mortem usque certaturi. Sed Deus omnipotens, cuius causam ipse patefecerat, nec illum passus est a pisce contaminari nec in lacu profundo occulte morari.

73. Transactis namque mensibus decem, quidam uir fidelis, nomine Algisius, per urbem cepit discurrere, dicens: Nuper in die inuentionis sancte crucis  , mei causa negotii iuxta littus transibam Laci Maioris. Et ecce aquila eadem superuolitabat littora, cetera expellens uolucria. Quod ut uiderunt pastores, qui ibi pascebant suas pecudes, illuc festine cepere currere; cum quibus cucurri et ego. Et ecce beatissimus Arialdus, ex aqua proiectus, ibi integer, preter octo membra, que ei erant cum ferro amputata,  iacebat, mirifice candidus. Quem ego uidens, optime illico agnoui, hisque qui aderant lacrymabititer  omnibus dixi: uidete, inquam, ut hic saluus sit, quia iste est B. Arialdus, quem mestus uniuersus querit populus. Dum enim ibi aliquantulum moraremur, subito de arce Arona  missi sunt serui, qui inde nos eiecerunt; et in quamdam, que ibi erat, foueam leniter humauere. Hoc ego qui hec scripsi, dum audissem, sumpto comite, illuc perrexi concite. Repertosque pastores, utrum nam uera essent que audieram, diligenter cauteque inquisiui. Qui, cuncta esse procul dubio uera, respondentes asseruerunt. Et ego: Si uera sunt, inquam, ubi ergo est ille? At illi: Ecce, inquiunt, locus, ubi uidentibus sero est positus: mane uero reuertentes, locum quidem inuenimus; de eo autem nichil. Hoc tantum putamus quod nocte sursum delatus sit in  arcem.

74. His auditis uelociter reuersus, Herlembaldo, uiro prudenti, quecunque audieram, per ordinem cuncta narraui. Qui festine omnibus conuocatis ciuibus, iam in appetitu martyris, quem patefactum audierant, uehementer inhiantibus; ex illis uiros elegit, atque ad sanctum requirendum corpus direxit. Qui post biduum reuersi, professi sunt hostes ueritatis dixisse: Mori potius parati sumus quam quod queritis reddere corpus. Hoc autem ideo dicebant quia idem dissipare tentarant. Nam nocte qua ad se illud detulerant, cernentes eius integritatem et decorem, dixere ad inuicem: Si enim hic fuerit quesitus, et ab omni populo tam decorus inspectus,  semper quidem ipse erit in laude, nos uero in opprobrio. Quapropter cutem cum capillis de eius radamus capite; pellem uero corporis albescentem ferreis dilaceremus ungulis, pedes abscindamus utrosque, et in furno denique nimis candente illum aduramus, quatenus, si ad eum uidendum missum fuerit, horridus et ignotus potius respuatur quam queratur.

75. uerum, licet hec diabolica machinamenta in eo cuncta complessent, in deteriorem quam putarant ignominiam ceciderunt, quia non missum est ad uidendum, sed petendum. Nam auditis nuntiis, tintinnabulis tubisque concisius sonantibus, omnis ciuitas in unum conuenit. Tunc dixit Herlembaldus: Quoniam inimici Dei et nostri gratis sanctum nolunt  reddere corpus, decet ut ab eis per nos uiolenter auferatur. Sed quia res, quam prosequimur, Dei creditur et dicitur esse, uolo ut illuc iuste et cum ipsius incedamus honore. Non enim cum raptu et pauperum detrimento innocentium pergamus, sed nobiscum feramus unde uiuere debeamus. Discurrant itaque nuntii circumquaque uelociter qui omnes, ad bella aptos, cum armis, rusticosque ut uenire  hortentur cum plaustris, quatenus illi nobis cum pugnent, isti uero nostra arma et uictus deportent. Congregata igitur post paululum tanta sunt carra, ut per septem fere milliaria uix posset per publicam et communem uiam turba pedestris uel equestris incedere. Confluebat autem undique quasi arena maris multitudo innumerabilis, arma ferens et uictus supra dorsum famulorum siue iumentorum. Et sic incedentes, secundo tandem die ad uesperum reperimus pratum, quarto fere milliario  a loco quo incedebamus distans, bene humectum amplumque. Ibique, quia ad hoc aptum erat, castra metati sumus.

76. Hic Herlembaldus, uir prudens, iterum delegauit  , blandeque sanctum corpus quesiuit.  Perterriti itaque hostes a sonitu pauendo frementis multitudinis super se uenientis, prohibere quod petebatur ultra non ausi sunt. Et ecce die altero illucescente, uox letifera per castra insonuit, dicens: In littore quidem Ticini directum est in nauem corpus B. Arialdi. His auditis certatim omnes arripuerunt cursum; ille namque habebatur tunc beatior qui ad currendum erat promptior. Eo igitur leuato in feretrum  , cum tanta gloria et laude reuerti cepimus ut eas nullo modo exprimere possem, etiamsi uocem linguamque ferream haberem. Nam de castellis, quibus se concluserant pro ciuium timore, exibant senum, iuuenum atque mulierum infinite multitudines, Cruces cereosque atque situlas aqua  plenas  deferentes, et unusquisque, prout ualebat, uoce excelsa immensas Deo gratias reddebat. Tintinnabula quippe personabant undique, arbores quoque quamplurimi scandebant, ut ipsum saltem uidere possent.

77. At ubi Mediolano propinquauimus, totam pene urbem obuiam habuimus; matronas, nobiles et ignobiles, cereos innumerabiles deferentes; infantes et senes, omnesque Deo laudem dantes; etiam ipsos, quos in uita sua habuit emulos, scilicet clericos, inuenimus paratos non officium cantantes mortuorum, sed  Martyrum. Et sic in sancto die Ascensionis  Domini posuimus illum in medio ecclesie S. Ambrosii. Tunc nobilis Herlembaldus in loco eminenti progressus, hec omnibus audientibus  est locutus: uidetis, inquit, dilectissimi, quantum ualet fides, quam inter nos per decem annos docuit B. Arialdus. Certe, ut uidetis, ipsa eum seruauit defunctum incolumem in profundo Laci, inter innumerabiles immanesque pisces, per decem menses. Hec autem coram uobis ipsum per decem hos dies estiuos conseruet, uidelicet usque ad sanctum diem Pentecosten, quatenus de longinquo  et proximo sexus diuerse etatis uterque huc uenire, et nostram fidem, nostrorumque impietatem emulorum euidenter possit contemplari. Clamabant tunc, nobis audientibus, ad illum demonia, dicentia: Quid contra nos latras? Non potes tantum latrare ut te non faciamus interimere, sicut tuum fecimus socium, et ut pingues et iniqui episcopi, abbates et presbyteri non sint nostri.

78. In his quidem diebus ibidem undique ueniebat maxima multitudo, plurima munera offerens corpori sancto, quibus ad eum intuendum fas erat per dies; per noctes uero clericorum, monachorumque ueniebat maxima multitudo, easque peruigiles ducebat psallendo. In una autem harum noctium, timens ualde ne forte ad opprobrium Christi seruorumque  ipsius ibi per estiuum tempus diu permanens feteret, assumpto lumine, paucis admodum uigilantibus, ad ipsum accessi, et reperto foramine, quod eius germanus ipsi sub ascella fecerat, ut sciret qualiter illius haberentur interiora, interius prospexi; et ecce eius exta ut nix erant candida; iecur uero ereum habebat colorem. Que cum intromissis duobus digitis tetigissem et confricassem, eosque retractos naribus apposuissem, testor ueritatem, que Deus est, tantam talemque odoris fragrantiam ex ipsis digitis emanare sensi, qualem quamtumue nunquam me alibi sensisse reminiscor. Et sicut mea conscientia tunc testabatur, et nunc testatur, si ipsi digiti gladii bis acuti acumen habuissent,  nares absque uulnere nullo modo euaderent, quia odoris suauitas tam erat delectabilis ut nares ualentiores essent ad odoriferos digitos intra se attrahendum quam brachii uirtus ad retrahendum; nam quamplures dies, ut diu delectarer tanto odore, eo ab omni custodiui liquore.

79. Congregata igitur est iterum, in die sancto Pentecostes, tanta uirorum ac mulierum diuerse etatis multitudo de proximo et longinquo ut nunquam se tantam uidisse etiam senes dicerent; et sic eum magna gloria laudeque ineffabili, ad monasterium delatus est S. Celsi. Ibi in locum mirabiliter aptum traditus est sepulture, siquidem ex una parte habet ecclesiam, in qua S. Celsi uenerabile nunc adoratur corpus; ex altera uero ecclesiam   , ubi quondam  diu sanctus perlatuit Nazarius. Exhinc quippe ibi a multis fidelibus adoratur et colitur, ab infidelibus autem, nec Christus uniuersorum Dominus, nec Arialdus ipsius famulus.

80. Decem igitur annos beatus Leuita et martyr Arialdus duxit, pro Christi lege uiriliter certando; decem membra eidem post hec per manus obtulit  iniquorum, octo, cum occideretur; decem uero menses in profundo laci incolumis iacuit: decem autem milliaria illum nobis proximiorem lacus proiecit, quam acceperit. Per dies etiam decem estiuos ipsum in ecclesiam S. Ambrosii, uidentibus cunctis, Christus conseruauit, eique post hec decimo anno [ in regno celorum, peremptum scilicet per eorumdem manus iniquorum. In quo decimo anno hec scripta sunt, ad laudem Christi eiusque famuli Arialdi. Passus ergo est beatus Leuita et martyr Christi Arialdus quinto  Kalendas Iunii, anno ab Incarnatione Domini millesimo sexagesimo sexto, presidente sedi apostolice secundo papa Alexandro, regnante Domino nostro Iesu Christo  cum Patre et Spiritu sancto, per omnia secula seculorum. Amen.



CAPUT IX. Appendix litterarum auctoris ad Syrum, priorem scriptorem; et huius ad illum, cum quibusdam miraculis.

81. SYRO, uenerando et fideli sacerdoti, ANDREAS.

Legente me olim ea, que cum socio Herimbarto  de uenerabili Arialdo scripsisti, reperi uos multa preterisse que dici oportet. Unde factum est ut, iubente beate memorie Rodulpho Patre  , cuius anima iam cum Christo gaudet, multa tam de his que omisistis quam que dixistis, exprimere conatus sim; que ad te mittens, obsecro per caritatem,  ut diligenter inspicias, et, si uera sunt, testimonium feras. Nam sicut ipsum habui, ut hec facerem, preceptorem, sic te habere uolo, ut uera sint, assertorem, quatenus si iure pro inculto sermone eius putredinis et uermis qui composuit contemnitur, pro reuerentia duorum sanctorum sacerdotum, unius precipientis, alterius asserentis, suscipiatur. Tu enim tanto tempore eius esse frater familiaris meruisti, ut pene quid de eo dixerim proprio intuitu inspiceres; imo, quia sacerdos es, mentiri non uales, ideoque digne iusteque te elegi fore testem huius rei.

82. PRESBYTER Syrus, ANDREAE Christi famulo.

Miror, carissime, quod de illis requiras rebus unum testem  , quam testari possunt non solum  multa millia fidelium, sed etiam infidelium. Et si nullius superesset alius qui harum rerum existere posset testis idoneus, quis tam uecors inueniretur, qui diceret te scripsisse falsa? Si sciret te ideo reliquisse seculum, ut non solum a uerbis uacares mendacibus, sed etiam ab otiosis, presertim cum non ciuilia monasteria et dissoluta petisti, sed famosum et celebre uallisumbrose cenobium, itinere  dierum quinque a naturali solo semotum? Porro de obitu eius clam peracto quis te certior existit, qui pro hoc mortis periculo ter te dedisti? Etenim semel utcunque incaptus euasisti, alia uero uice quia dicebatur quod in Trauallia arce  inexpugnabili occulte detineretur, eius desiderio accensus, longo itinere confecto, multis montibus transactis, te ante eiusdem portas obtulisti. In quam, quia inspicere es ausus, quis esses cognitus, ideoque captus atque in altissimam eiusdem turrem deductus, per foramen cum funibus in ipsius es depositus profundum, quod magis uidebatur esse sepulcrum quam habitaculum. Nam lectuli fulcrum erat cenum, capitale saxum. Nec enim ibi erat, unde digestio occultaretur, nec desuper tectum a quo pluuia pelleretur. Ibi  quippe pre nimio horrore uultus tuus et stomachus sic elanguit et emarcuit ut cibum per funes tibi dimissum gustare minime posses: ideoque nocte media te subtraxere, et sic semiuiuum dimisere. Altera autem uice lacum transfretasti, iterum cognitus et captus, donec te pretio non emisti, euadere nullo modo potuisti. Que cum ita sint, quis tam crudelis erit et durus ut tuis sermonibus existat incredulus?

83. uerumtamen, licet multum leter super cuncta que dixisti, quia sunt uera et edificationi utilia, tamen ualde doleo, quia omisisti precipua, tibique notissima, et cur hoc feceris sic admiror, ut uelim ex his aliquantula coram te prodere, et quare dimiseris  addiscere. Ante quippe quam introisset Mediolanum ad predicandum, publice ad uarisiensem plebem clericorum multitudinem conuocauit, eisque, sub quibus essent erroribus indicauit, et, ut ab eis recederent, benigne admonuit. Qui eius uerba spreuere, dicentes: Nobis ideo hec loqueris, quia ineruditos cognoscis; ceterum, si doctor haberi uis credibilis, uade, et in urbe hec loqui noli timere. Quod si agere ausus fueris, que dicis, credenda comprobabis. Et tunc urbem ingressus, et populum, sicut tu dixisti, est allocutus. In ipso etiam exordio sue predicationis, tandiu, cum aliquantis fidelibus, per uenerabilia loca, sanctorum flagitans suffragia, nudis incessit pedibus, donec sic intumescerent ut super eos nullo modo consistere posset.

 84. Duo denique sapientissimi clerici, audita eius fama, de longinquis regionibus ad eum uenere, ut cognoscerent quomodo ipse scientia polleret. Quorum unus ei se in altercatione obtulit, et a mane usque ad horam fere nonam, altero penitus silente, utcunque restitit, et tunc sic est deuictus ut nec quid insolubile obiicere, nec posset obiecta exsoluere. Alium uero, quia nimis eruditum reperit, die eodem deuincere non potuit, sed in altero prostrauit. Quos, licet deuictos, quia ualde doctos inuenit, multum dilexit, eisque omnem benigne humanitatem impendit, et sic tandem abire permisit. Accidit  etiam ut semel transiret per plateam quamdam, iuxta domum pontificalem sitam; aliquantos autem uiros, quos ibi reperit, admonere cepit. Erant enim tunc Guido et ordinarii, multique alii clerici, in eadem domo pariter congregati. Quod cum audissent, sapientiorem omnibus elegere, eumque ad ipsum direxere, quatenus ei resisteret, et que dicebat fore uana diceret. Nam in paucis sic protinus uerbis conclusus est ut retro turpiter rediret uelociter. Quem cum sui interrogassent quid egisset, ait: Scitote, aut ipsum non esse hominem, aut alterum fore qui ab eius loquitur ore. Hec omnia, quamuis non interfuisti, Bonouicino  narrante, pleniter didicisti.

85. Illum preterea famosissimum zelum, quo hereticum  quemdam ab altari repulit, cur non dixisti? Timuisti forsitan ne in eo aliqui scandalizarentur. Scito, carissime, quia dicta factaque Arialdi, imo et Christi, incredulis et peruersis plena scandalis, piis uero fomenta sunt ardoris et lucis. Ea igitur istis pandamus, de illis uero Saluatorem dicere audiamus: »Sinite, inquit, eos; quia ceci sunt, et duces cecorum .« Transeunte ergo per maiorem ecclesiam cum fratribus Arialdo Christi famulo, audiuit quod in eadem hora quidam adulter et Simoniacus ad quoddam ipsius basilice altare accesserat, ut se simularet ibi canere missam: Eamus, inquit, illuc. Ad quem cum peruenisset, ait: Cum enim tu sis talis quali ecclesie  ualue patere minime deberent, cur sanctum altare presumis pollutus contingere, et illa mysteria agere que solummodo innocuis et castis sunt commissa, te fingere? Aufer te hinc quantocius, putride. Qui cum inde se non amoueret, uir Dei manum ad planetam misit, eamque ab eius tergo extraxit, et ipsum ab altari expulit; erant enim tunc in circuitu eiusdem ecclesie, causa negotiandi, tam ciuiles uiri quam suburbani pariter congregati. Qui exiit et per forum querimoniam fecit. Commoto itaque populo, dimissisque negotiis, ac fustibus eleuatis, per ostia irruunt, ut ipsum querant et perimant. Ipse uero sciens que uentura erant, non fugerat, sed gradum ascenderat, ibique populum exspectabat. uidentes ergo eum in gradu stantem, sacraque  manu innuentem, omnes deponebant fustes, et se ad audiendum parabant, super ipsos innitentes: facto denique silentio magno, predicationem sic mellifluam composuit ut corda, que fuerant commota et conturbata per falsi uerba sacerdotis, operante et instigante aduersario, sedarentur et dulcorarentur per uerba ueri Christi famuli, operante et flante Spiritu sancto; et ora, que intrando uesane proclamauerant: Moriatur, moriatur; exeundo dicebant orando: Faciat te Christus per multa tempora uiuere, qui huic loco te pro nostra salute est dignatus dirigere.

 86. Quis etiam laicorum, suam in coniugio habens consanguineam, audebat ecclesiam ingredi, in qua morabatur Arialdus, famulus Christi? nam tales ex ea personas pro hoc pepulit ut non solum fecisse, sed etiam estimasse, obstupendum sit. Monachos autem, consortium Simoniacorum abbatum falsorumque fratrum fugientes, benigne suscipiebat; sed nunquid eorum aliquis in eius presentia erat ausus uacare? quatenus aut non legeret, uel non oraret, aut aliquid non ageret: nam si interdum in eius uacarent absentia, sic pauide, illum sentientes uenire, ad predicta recurrebant opera; quemadmodum solent in scholis pueri uacantes ad lectionem recurrere, magistrum sentientes uenire. Quis etiam, dum predicaret, in eodem loco mutire audebat?  nam qualiscunque persona esset, illico audiebat; Siue tu tacebis, siue ego, quia scriptum est: »Nolite mittere margaritas uestras ante porcos .« Sed licet tam seuerus esset contra delinquentes, quis mitior erat in suscipiendo penitentes? Cum enim uiri, qui dicebantur presbyteri, in adulterio deprehenderentur, et a facie populi persequentis locus eis tutus minime pateret alibi, ad ipsum confugiebant. Quos si pure confessos cerneret, protinus eos in omnibus omnino locis, excepto altaris officio, suos faciebat participes, nec deinceps apparebat quisquam, qui dicere contra eos presumeret quidquam. Dei uero Parasceue, in cubiculo clauso, nudus confitebatur coram ceteris  fratribus, quidquid a cunabulis deliquerat, et pro culpa unaquaque se faciebat uerberari acerrime. Nemo enim id facere cogebatur inuitus; sed permittebatur, si quisquam hoc agere uellet spontaneus. Hec quia tibi sunt nota, et edificationi utilia, cur omisisti? obsecro, ne sileas, sed mihi super hoc nimis admiranti prodas.

87. ANDREAS SYRO.

Aestimas, uenerande Syre, estimas me dixisse quidquid me contigerit de B. Arialdo scisse? Audi adhuc, qualia tria pretermisi, ut ex his intelligas me multa alia euidenter de eo cognouisse, et scienter omisisse. Perrexerat enim aliquando inuitatus ad ecclesiam Cumane ciuitatis, ut pacificaret dissidentes clericos ipsius urbis; erat quippe tunc tempus  quadragesimale Cumque ad unum altare conuenissemus, ut officium uespertinale persolueremus, unum quid  sic elapsum est ab omnium  memoria, ut penitus inueniri nequiuerit. Salubri igitur consilio reperto, signum salutare sibi in fronte impressit, iuxta altare se prostrauit, rem perditam a Domino petiit; quam sic protinus inuenit ac si in loco, quo posuit occultum, id quod petebatur, haberetur descriptum.

88. Aliud uero signum factum est, dum illum, ex aqua laci proiectum, ad urbem duceremus. Erat enim in quodam uico quidam rusticus, per multa tempora morbo paralysi dissolutus, qui cum audisset quod Christi martyr per uiam duceretur, fidem habens firmam, in eamdem fecit se uiam ferri, ibique dimitti. Transeunte itaque turba, que feretrum precedebat, martyrem infirmus exspectabat. Ad quem cum peruenissent qui ipsum portabant,  ab infirmo eodem obnixe rogati perstiterunt, eumque coram ipso deposuere. Et  sanitati sic est protinus redditus ut, qui uix aliorum manibus deferri ualebat, statim suis firmiter incederet plantis. Nam ego tunc aderam inter subsequentem turbam; sed cum audissem hoc, fortiter firmaui gressum, ut ueniens ante feretrum uirum inspicerem firmiter incedentem, Deumque laudantem.

89. Tertium uero, quod narro miraculum, non quidem egomet uidi, sed, quadam persona ualde fideli narrante, didici. Erant aliquanti uiri ad portam Ticiniensem simul congregati: ceperunt itaque confabulationem  habere tam de Arialdo Christi famulo quam de his qui eius uenerandum adorabant sepulcrum. Tum unus, superbo malignoque spiritu afflatus, tale exsecrandum protulit uerbum: Maius, inquit, desiderium est mihi super ipsum mingere quam illum adorare. Quem tam seuus internorum uiscerum illico dolor apprehendit ut neque quiescere neque mingere ei licuerit, donec, nimio dolore cogente, pariterque cohortatione uirorum consiliante, munus ad B. Arialdi sepulcrum obtulerit, ibique adorauerit; et sic pristinam sospitatem adeptus est humiliatus quam iuste amiserat superbus. Si autem bona omnia, que de eo nouerim, scribere uellem, prius dies et charta deficeret quam sermo. uerum quia tanta de eo scripta sunt, in quibus satis potest  dignosci quis uel unde fuerit, quidue docuerit, uel quid pro Christo perpessus sit, metam ponamus, Deumque trinum et unum benedicamus; cui sit honor et gloria in secula seculorum. Amen.





ANALECTA DE S. HERLEMBALDO Ex antiquis chronologis apud Puricellum.



CAPUT PRIMUM. Pacem egre constitutam turbat Guido, Gothofredo Simoniaco pro se substituto; contra hunc Mediolanenses educit Herlembaldus.


1. Desinente hic Andrea, Landulfus Iunior unum  adhuc addit: »De Arialdi,« inquiens, »morte doluit papa Alexander; unde anno sequenti, scilicet millesimo sexagesimo septimo, cum idem papa iret ad synodum, quam Mantue celebrauit, Mediolanum uenit, multaque fecit statuta de statu Mediolanensis  populi et cleri., beatumque Arialdum sanctorum martyrum catalogo adnotauit.« Que etiam uerba ex autographo transcripta Ioannes Mabilio digna censuit tomo I Analectorum suorum. De synodo eius anni testis habetur Sigebertus Gemblacensis, non totis quinquaginta annis post, cum ait, »Rome duobus de papatu contendentibus« ; »contendentibus ergo duobus, Mantue synodus colligitur; et, mediante Annone archiepiscopo Coloniensi, Alexander se  iureiurando de Simonia expurgans, in sede apostolica subrogatur,« id est confirmatur, seu declaratur iure subrogatus. »Cadolus uero, ut Simoniacus repudiatur.« Eumdem synodi istius annum confirmat franciscus Maria Florentinius, inter Memorias comitisse Mathildis pag. 88., ex ipsius Alexandri epistola ad Geruasium Remensem, affirmante, quod Cadolus »Romanam Ecclesiam per quinquennium, nunc callida tergiuersatione, nunc hostili inuasione, oppressit:« ut corrigendus omnino sit Ptolomeus Lucensis, ducentis annis Sigeberto posterior, et biennio serius rem actam referens; nec probandus Baronius, cum triennio citius factum statuit. Interim tamen ex Ptolomeo discimus, quod »concilium« predictum »Alexander celebrauit presente  imperatore« utique S. Annonis opera iam reconciliato, »omnesque episcopos schismaticos cum Cadolo ad gremium Ecclesie retulit, ipsosque sibi reconciliauit, totumque populum sibi fauentem, contraxitque moram in toto spatio illius anni, pro maiori firmitate pacis et unitate.«

2. His ita se habentibus, nichil mirum fuerit, si Mantua rediens Alexander, Mediolani substiterit diebus pauculis, et absque ceremonia ulla, ac solo forsitan uiue uocis oraculo, approbauit uenerationem que B. Arialdo a fidelibus deferebatur, tanquam martyri; idque ad instantiam Herlembaldi aliorumque Arialdo deuotorum: quamuis etiam ante concilium, uel ibi uel alibi, in gratiam recepisset  archiepiscopum Guidonem. Hic enim, quemadmodum in priori iudicio coram Petro Damiani, »ut est professionis,« legatis deferende, »admonitus,« non solum acquieuit Petro cardinali sinister assidere, Alexandro, tunc Anselmo Lucensi, dexteram obtinente; sed »impiger obtulit ultro etiam, ut, si« Petrus »preciperet, in scabello, quod eius suberat pedibus, sine controuersia resideret,« similique promptitudine admisit, signauit iurauitque implere quidquid idem legatus tunc ordinauit, sicut ipse S. Petrus Damiani prolixe narrat: ita idem Guido nichilo nunc minori profitende uel simulande penitentie atque obedientie promptitudine, potuit uideri meruisse a pontifice, pacis cupientissimo, indulgentiam; ut ab excommunicationis uinculo absolutus.  Mantuano interesset conuentui, et suum ibi gradum teneret. Quod autem ad statuta attinet, que Mediolani fecisse Alexandrum dicit Landulfus, ea non alia esse existimo quam que legati sui, post synodum ad res ordinandas missi composuerunt, queque superueniens postea pontifex potuit confirmasse, nullo de Arialdi causa, deque cedis auctoribus instituto iudicio, ne pax, nouiter coalita, dissolueretur.

3. Ea quomodo composita tunc quadam tenus fuerit, breuiter apud Puricellum pag. 248 tradit historiographus Arnulfus, his uerbis: »Nulla interim erat requies predonum in diripiendis substantiis clericorum.« Ita maleuolus ille interpretatur zelum Herlembaldi in persequendis cedis reis pro suo defensoris munere, et in exigenda a clericis, quam se  obseruaturos iurauerunt S. Petro Damiani, uel continentia, uel cessatione a ministeriis, que non nisi per impollutos tractanda sunt. »Ad quod sedandum litigium tunc temporis«  dicit Arnulfus »Maynardum episcopum Sylue Candide et Minutium cardinalem episcopum«  »Romanos legatos uenisse Mediolanum. Qui dum precepto apostolico Alexandri pacem euangelizarent omnibus, consulte satis prouident de nece Arialdi fedus componere; deinde inter clerum iudicantes et populum, eleganti scripto constituunt quid fieri debeat in posterum.« In hoc illi: »Quia per confratrem  nostrum, inquiunt, D. Petrum Ostiensem episcopum, reuerende sanctitatis uirum, quedam sunt olim in hac urbe correcta, non opus est ea, uel preteritas lites, omnibus notas, replicare, sed que nunc sunt canonica disciplina a nobis statuta, ad futurorum memoriam litteris exarare.« De Guidone etiam, ut uere archiepiscopo, adeoque ut reconciliato, loquuntur honorifice, dum art. 15 iubetur »Laicus quiscunque clericos« potestatis sue, quos »sciuerit feminam retinere uel in fornicationis crimen casu incidisse, indicare archiepiscopo et ecclesie ordinariis, quibus cura ista commissa fuerit; si uero archiepiscopus uel sui ordinarii, postquam audierint, hoc neglexerint, ipse laicus, nec officium facere, nec beneficium alicui ex illis permittat tenere,  donec culpam deserat, et digne Domino per penitentiam satisfaciat.« Et rursum num. 18, iubetur »antistes, qui nunc est, uel quicunque deinceps fuerit, semel aut bis per omnes plebes circumire.« Totum statutum legi apud Baronium potest, aut ex eo in libris Conciliorum, ubi illud inuenietur, factum »anno ab Incarnatione D. N. Iesu Christi 1067, pontificatus uero domini Alexandri II pape uI, indict. u, die 1 mensis Augusti.«

4. »Nec tamen his contentus Herlembaldus«  utpote iam experientia doctus, quam parum uel nichil esset fidendum Guidonis penitentie, uel simulate uel inconstanti; sed »pergens Romam«  »nouum init cum Romanis  consilium. uetus quippe fuit Italici regni conditio, perseuerans usque in hodiernum,«  »ut, defunctis ecclesiarum presidibus, imperator uel rex prouideat successores Italicos, a clero et populo decibiliter inuitatus. Hoc Romani canonicum esse negant; sed instantius archidiaconus Hildeprandus, qui cum abolito ueteri nouum tentaret inducere constitutum,«  »palam fatebatur haud secus sedari posse Mediolanense dissidium, quam canonicum habendo pastorem, ad quem eligendum necessarium fore dicebat Romanum consensum. His instructus assertionibus Herlembaldus, Mediolanum ueniens, que audierat festinanter exsequitur. Prius ergo secreto paucos conuenit ex  amicis; a quibus cum exigeret sponsionem celandi credita, caute subintulit iuramento causam futuri eligendi pastoris, post decessum presentis: deinde diu noctuque laborans, laicos quosque et clericos eidem iuramento reddidit obnoxios. Interim tamen a persequendo presulem Guidonem non destitit, omnesque sue consanguinitatis affines.« Ita ille in Herlembaldum inuidiose atque calumniose, porro tamen describendus, ut substantia historie habeatur, discreti lectoris iudicio facile separanda a scoria sequioris erga Romane Ecclesie iurisdictionem affectus. Sic ergo progreditur:

5. »Archiepiscopus autem, cum tot nequiret imminentes tolerare pressuras, eternam maturus et  diuturno languore membris omnibus dissolutus, arbitratus est forte conueniens ut, quod ille  faciendum preuiderat, ipse quoque faciendum preueniret, scilicet ut dignitatem propriam alteri se uiuente concederet. Per idem tempus fuerat quidam ordinarius Ecclesie subdiaconus, nomine Gothofredus, illius a secretis pre omnibus unicus; qui, ex quo domini sui penetrauerat mentem, in se transferendum omnimodis satagebat honorem. Secreta igitur facta conuentione cum eo, presul, datis communis pacti ex alterutro sacramentis, dignitatem deponit abssas, uirga cum annulo Cesari per legatos directa. Gothofredus autem, cum iam pridem labore multo regis conciliasset affectum, recenti tamen pacto ab eodem Augusto gaudens adeptus est presulatum.  uerumtamen iuxta Scripture ueritatem, mistus est dolori risus, et extrema gaudii occupauit luctus : reprobatus enim a ciuibus, nullis in locis episcopatus uel ad hospitandum suscipitur, ipsis etiam factus inuisus agricolis. Hunc Romani domini cum apostolico iure statim condemnant canonico, iudicii sui litteras Mediolanensibus super illo mittentes.« Si eiusmodi littere superessent, certius definiremus annum quo acta hec sint: interim uidemur, non multum aberraturi, si anno 70 currentis seculi acta dicamus; pergit porro apud Puricellum pag. 259 et seqq. Arnulphus:

6. »Qua elatus Herlembaldus fiducia, acrius insurgit  non solum in illum , uerum etiam in fautores omnes, uniuersa ferro et flammis demoliens; contra quem etiam per uicos et castella multorum exegerat sacramenta. Unde fit ut, si quando de facultatibus ecclesie aliquod presumere nititur, ab omnibus penitus interdicatur, quemadmodum factum est in aliquibus, de quibus enarrare per singula longum est, imo superfluum est indicare. Interea Guido fatebatur se Gothofredi delusum insidiis, communis pacti transgressorem illum appellans. Qui cum amissum uellet reparare honorem, cum Herlembaldo pacis federa sociauit. O mens ceca mortalium! ueniens enim illo duce Mediolanum, non ad urbem ut uoluit, sed ad S. Celsi monasterium ducitur, de priuato factus priuatior; ibique  commendatus custodibus multis diebus ibi uixit, gloriosius hac uice delusus,« qui multos deluserat. »Gothofredus autem pluribus iam coarctatus obstaculis, cum parte suorum aliquo suo se collegit in oppido, quod uulgo Castellio dicebatur, inexpugnabile reuera presidium, menibus ac loci natura munitum.

7. »Ex eo sepius erumpens  cum supra modum predis inhiaret ac cedibus, indignati Mediolanenses proponunt arcem illam protinus expugnare. Nec mora, instructo exercitu, et iis que ad usum militie fuerant necessaria paratis, procedunt omnes; castra metati ad radicem montis  mox undique circulantes, incessanter oppugnant;  ad hoc cunctos regionis illius instant congregare agricolas, diuturnam iurantes obsidionem. Constituunt ergo petrarias, et omnis generis bellici machinas; sciridas quoque, ballistas, milleque mortis parant insidia. Obsessis uero ad posse repugnantibus, multa quotidie cruoris fiebat effusio, adeo ut in ipsa quadragesime uenerabilis obseruantia, nulla fuerit cedis humane abstinentia. Hac itaque tempestate, cum rarus in urbe populus sua frueretur securitate, repentina calamitas prouisam inuasit urbem. Horresco referens. Primo namque quadragesime Sabbato«  »magno ciuitas conflagrauit incendio. Cumque uehemens tunc flaret turbo uentorum . . . . . o que et  qualia domorum edificia, quamque decora combusta sunt menia! . . . . . sed, quod est omni damno deterius, plures sanctorum cremate sunt basilice, in urbe et extra . . . . .« Distinctiora uide apud Puricellum in Monumentis Ambrosianis, pag. 461: ego ad Herlembaldum festino

8. »Ubi autem rumor tam dirus castris insonuit,« inquit Arnulphus, »quamplures illico relicta obsidione eunt ad tenues ab igne reliquias, et miseram uisitare familiam. Herlembaldus uero cum aliis retenta parte castrorum perseuerat obnixius, quotidie belligerare non desinens. Gothofredus autem, tribus iam obsessus mensibus, ut uidit tenuem castrorum exercitum, clam uocare suos et caute  satis procurat amicos. Cumque paschales instarent ferie, conuenientes in unum, constructa acie protinus in castra consurgunt, impetu et clamore non modico; nec minus obsessi, ruptis claustris, undique prosiliunt. Herlembaldus autem, tanto positus in discrimine, arreptis armis, audet cum suis paucis iuxta uires obsistere, signifer ipse factus; et nisi sua suorumque pugnasset audacia, dies illa sibi fuisset extrema. uidentes autem multi paucorum constantiam, ultro recedunt, educentes secum ab oppido Gothofredum. Hos longe prosecuti sunt Mediolanenses, conglobati repente similiter, et qui in castris fuerant, et qui in urbe remanserant; nec a prosequendo diebus aliquot cessarunt et noctibus, donec in summa constitutos necessitate cegerunt  illos iterum Castellonem intrare. Post hec redeuntes Mediolanenses ad urbem, iureiurando definiunt Gothofredum nunquam recipiendum, imo alterum de catalogo maioris ecclesie communiter eligendum. Iam enim migrauerat a seculo archiepiscopus ille Guido,« die 23 Augusti, »sepultus in loco qui uocatur Burguli uulgo,«  »ubi post urbis incendium« per ipsum elapsus uel abire permissus e custodia S. Celsi, »in amaritudine anime diem clausit extremum.«



CAPUT II. Canonicam electionem procurat Herlembaldus, Gothofredum intrusum et excommunicatum cercet; a Gregorio papa uII iuuatur per litteras.

9. »Ab illo die Herlembaldus omni instat conamine,  modo cum clero, modo cum populo, de eligendo agens episcopo, noua a Romanis accepta licentia, spreta uero regum ueteri prouidentia. uerumtamen maior ciuitatis portio ex clero ac sapienti populo, prisce consuetudini ac regio intendebat honori. Ipse autem, neglectis omnibus et iuramento communi, solum Romani illius Ildeprandi auscultabat consultum. Itaque dies appropinquabat, quam ad hoc agendum ipse preuiderat, sancta scilicet Theophanie solemnitas. Studet ergo sollicite presentes. uocare, absentes [quoque] clericos ac laicos, abbates et monachos, amicam sibi [non] omittens agrestium turbam. Cumque dies instaret festus, factus est multorum in ecclesia hiemali conuentus,  illis tamen absentibus cum quibus istam se facturum electionem iurauerat. Celebratis itaque missarum solemnibus, primo concionatus ad libitum, ac multa de eligendo pastore commemorans, astante quodam Bernardo legato Romano, elegit Athonem, adhuc tantummodo clericum, ac tenera etate iuuenculum, inuito clero et multis ex populo, adeo ut stomachati redirent ab ecclesia.«

10. Hic merito interfatur Puricellus pag. 265, et quam amaro animo, ad inuidiam Herlembaldo conciliandam, hec scripserit Arnulfus, iubet uel ex eo estimare, quod Athonem appellat »tenera etate iuuenculum.« Fuerit is iuuenis respectu Gothofredi, forsan ualde grandeui, pro certo tamen tenet Puricellus habuisse illum requisitam a sacris canonibus  etatem, adeoque tricenario maiorem fuisse cum eligeretur. Mouetur autem ad hoc sentiendum, attenta presentia legati apostolici, et Hildeprandi ingenio; qui postea factus papa Gregorius uII, duabus ad Britannie episcopos epistolis recusauit ordinare Dolensi archiepiscopatui, ab illis ad se directum »iuuenem quemdam, satis preclarum genere: Cui quidem petitioni,« inquit in una, »quoniam sacri canones contradicunt, assensum prebere nequaquam potuimus;« in altera: »Cuius causam sicut oportuit examinantes, honestos quidem mores, sed nondum satis maturos aut instructos ad portandum episcopale pondus, in eo probauimus.« Quod autem certius competentis in Athone etatis possit optari indicium quam quod idem Gregorius,  electum anno 1075 Theodaldum noluerit approbare, quia penes se habebat Athonem: »Quem, inquit, in eadem Ecclesia electum certo cognouimus, sed cur reprobari debeat, nulla adhuc deprehendere potuimus ratione;« qualis omnino fuisset minor quam canones patiantur etas. Redeamus ad Arnulfum, qui libro suo III finem facit apud Puricellum, pag. 27, in hisce uerbis:

11. »Cumque cum suis Atho ad conuiuandum episcopalem conscenderet aulam,  inflammati ciues inuadunt repente domum, anteriora, exteriora scrutantes. Ipse autem electus nouiter, cum camere unius lateret in angulo, inuentus, capitur, discerpitur, ac misere dilaniatur, demum per suras et brachia  a summo ad ima pertrahitur. Qui cum staret in ecclesia metu mortis altari prostratus, clamante populo in pulpitum ascendit, ibique, facto in omnium auribus sacramento, abrenuntiauit sedi Ambrosiane in presens et in perpetuum. Interea quippe fautores sui diuersas fugere per latebras; ipse quoque Romanus legatus uix, discerptis uestibus, laceratus euasit. Ceterum Gothofredus et Atho remanserunt priuati pariter ambo, propriis tantum contenti laribus atque substantiis.« Post hec librum Iu sic orditur Arnulfus: »Igitur auditis his que Athoni contigerant, prefatus ille archidiaconus Hildeprandus, sua cum cardinalis esset auctoritate, illico iuramentum illud uiolentie, omnimodis iudicauit  habendum inualidum . . . . . . . Unde factum est ut collecto Rome cetu pontificum, instante ipso, Athonem iuste predicaret electum, prostrato anathemate Gothofredo. Que omnia Hildeprandus suis litteris sepe iam dicto retulit Herlembaldo . . . . .

12. »Interea suffraganei sedis Ambrosiane pontifices, accepto a rege mandato, apud urbem conuenientes Nouariam, Gothofredo manum consecrationis imponunt, illum, prout quiuerant, roborantes. Licet [autem] preceptio regia multis dicatur impetrata muneribus, constat tamen regem postea penituisse atque interuentorem penitus odisse legatum . . . . . . . Dum hec taliter geruntur, defungitur apostolicus« Alexander II, anno 1073, die 20 Aprilis, »cui paruo dierum  interuallo succedit Hildeprandus  mutato nomine dictus Gregorius uII in quo reuixit Athonis illico spiritus, adeo ut Romam pergens, illius sese subderet contubernio. Ipse autem cum in priori radicitus inhereret proposito, indicta Rome generaliter synodo, cum suis sectatoribus Gothofredum excommunicauit.« Hic recitat Puricellus quas in eadem causa Gregorius scripsit epistolas, Tuscie ac Ligurie domine Beatrici eiusque filie Mathildi, ut a communione illorum abstineant episcoporum, a quibus Gothofredus fuit consecratus; Guilielmo Papiensi episcopo, Mediolanensem causam commendans, contra pseudoarchiepiscopum eiusque fautores; itemque omnibus S. Petri fidelibus in Longobardia commorantibus: que omnes epistole inueniuntur date »indictione XI, uIII Kal. Iunii, III  Kal. Iulii,« et ipsis »Kal. Iulii,« id est anno 1072. Sed iis hic pretermissis, proprius ad rem nostram faciunt, quas Herlembaldo scripsit eodem anno »Capue, u Kal. Octobris, indictione XII,« recens scilicet inchoata, in hec uerba:

13. »GREGORIUS episcopus, seruus seruorum Dei, HERLEMBALDO, Mediolanensi militi, salutem et apostolicam benedictionem. Sciat prudentia tua, nos, Deo miserante, sanos et letos non sine magna Ecclesie Dei utilitate, apud Capuam commorari . . . Henricum regem preterea scias dulcedinis et obedientie plena uerba nobis misisse . . . Quidam etiam ex maioribus fidelibus suis promittunt nobis ex parte sui, eum de causa Mediolanensis Ecclesie sine dubio consilio nostro obedire . . . Tu igitur omnino confidens in Domino  et in matre tua Romana Ecclesia, uiriliter age, confortatus in Domino et in potentia uirtutis eius, sciens quia quanto nobis nunc insurgit grauior perturbationis tempestas, tanto postmodum, Deo fauente, iucundius arridebit serenitas.« uidesis apud Baronium, ad an. 1073, num. 43, Henrici penitentis ad Gregorium litteras, quibus se »criminosum et infelicem« confitetur, »partim pueritie blandientis instinctione, partim potestatiue et imperiose potentie libertate; partim eorum, quorum seductilis nimium secutus sit consilia, seductoria deceptione,« peccauisse in celum et coram pontifice. »Et nunc, inquit, imprimis pro Ecclesia Mediolanensi, que nostra culpa est in errore, rogamus ut uestra apostolica districtione canonice corrigatur, et exinde ad ceteras  Ecclesias corrigendas auctoritatis uestre sententia progrediatur.« Rursus autem Herlembaldo Gregorius, etiam Capue, »uII Idus Octobris, ita scribit, pluribus eius quesitis simul respondens: Pie sollicitudinis studio, in defensione fidei factaque religionis restauratione, donec occupatus fueris, legationes tuas libenter audire teque adiuuare uoluntas non deerit. Multiplici quidem uestre interrogationi, aliis quia intenti sumus, paucis respondere disponimus.

14. »De sociis itaque illius excommunicati, qui accepta pecunia ad te redire uolunt et de filiis quorum patres, aut de patribus quorum filii ipsi Gothofredo excommunicato adherent, atque de iis, quorum correctionem absque pecunie attributione  fieri non uultis  uestre prudentie, ut melius scitis et ualetis, disponendum committimus. Quicunque autem horum, erroris sui penitentes, ad uos redire remedii gratia desiderauerint, benigne se suscipi ac misericorditer tractari nouerint. Episcopos preterea, inimicum uestrum fulcire conantes, non multum metuatis, cum Beatrix ac filia eius Mathildis, cum quibusdam maximis regni proceribus, laborent nostrum atque regis animum firmiter unire, contra quem quidem nullum odium neque debemus neque uolumus exercere; nisi  diuine religioni contrarius uoluerit existere. Quem regem omnino confidunt uoluntati nostre de ceteris negotiis ecclesiasticis  satisfacere, presertimque de uestro nostre dispositioni assensum prebere. Denique Gregorium uercellensem episcopum quoquo honesto pacto uales, stude tibi conciliare, quia nostre ex toto iussioni se profitetur parere. De cetero itaque confortamini in Domino et in potentia uirtutis eius, precibus et eleemosynis ac puritate cordis indulgentiam illius postulantes, quatenus uotum nostrum ac uestrum ad perfectum perducere dignetur.«

15. Similiter »Capue III Idus Octobris,« scribens »Alberto Albensi episcopo,« ex Gothofredi quidem ordinatoribus uni, sed quem fideli relatione excusatum intellexerat, ad reparandum Mediolanensis Ecclesie honorem, habere zelum: »In nullo, inquit, magis debitorem S. Petrum et nos religio  tua potest sibi facere quam si contra Simonem Magum, qui Ecclesiam B. Ambrosii uenalitatis sue miserabiliter ueneno infecit, scuto fidei et galea salutis armatus, nobiscum prelieris, et si Herlembaldo, strenuissimo Christi militi, et his, que ad Dei cultum et ad religionem sancte Ecclesie pertinent, manum auxilii prestiteris.« Item »Guillielmo Papiensi episcopo,« die et loco eodem: »Littere fraternitatis tue nobis directe simulque Herlembaldi Mediolanensis uerba euidenter ostendunt, quod tu sancte apostolice sedi, eam quam debes, uelis obedientiam fideliter exhibere, et exhortationibus nostris sicut decet parere. Sed nichil est quod fraternitati tue promptius iniungamus, nichil est quod te libentius facere uelimus quam si Ecclesiam tuam  gregemque tibi commissum ab heresibus, que in sancta Ecclesia pestifere uidentur pullulare, pastorali uigilantia studeas defendere . . . et clericos a turpis uite conuersatione ad castitatem reuocare. Hoc etiam scias, te rem admodum matri tue Romane Ecclesie commendabilem facere, si prefato Herlembaldo, in his, que nostro consilio, imo omnipotentis Dei timore operatur, manu adiutorii prestiteris, et inimicis sancte Ecclesie, bellum Dei secum preliaturis, restiteris.«



CAPUT III. S. Herlembald cedes, Liprandi presbyteri mutilatio, Tetaldi in episcopatum intrusio.

16. Talibus apostolice sedis iudicii probata S.  Herlembaldi integritas, non recusat, quominus acta sua  uel inimici calamo scripta, maligne explicata, proponantur; facile ab equo lectore in meliorem accipienda partem. Arnulfum ergo audiamus, post uerba de electo ad pontificatum Hildebrando, superius prolata num. 101, res anni 1073 sic prosequentem apud Puricellum pag. 296: »Dum Gothofredus Brebie solius immoraretur presidio, Atho, propria neglecta domo ac patria, Rome degebat, solius pape mancipatus obsequiis; cui Herlembaldus apud Mediolanum totis fauebat uiribus, diu noctuque laborans, datis etiam ac promissis muneribus. Insuper omne collegium Gothofredi flammis ac ferro persequebatur, interdum nibil intentatum iuxta posse  relinquens, presertim cum nec regie, nec suorum parium aliorumque multorum cederet uoluntati, Romana tantum fretus atque contentus fiducia; ad hoc etiam prorumpens, ut Ambrosiane consecrationis«  »episcopos blasphemaret, asserens apostolice excommunicatos, quorum omne reprobat officium. Unde fuit quod sancto Pentecostes die«  »prohibuit in urbe baptisma.

17. »Postea uero,« id est anno 1074, quando Pascha celebrandum erat die 20 Aprilis, »chrisma sacrum  profusum humi coram omni populo  calcibus conculcauit, suum producens in medium, a quo confectum uel unde, incognitum«  »ac sic postposita Sabbati illius authentici apparatibus tradita prerogatiua, sexta in Albis feria suum fecit celebrari baptisma, . . . unde contigit ut paschale gaudium suum nesciret lauacrum, ac multo post tempore plures catechumeni baptismi carerent gratia.« Quam recte in his omnibus et ex theologorum sententia processerit Herlembaldus probare contendit Puricellus, cap. 48. Crescebat interim clericorum contumacia tanto magis quanto rex Henricus diutius differebat apostolice sedi in negotio Mediolanensi satisfacere, sicut promiserat; ob quam rem Gregorius denique se coactum  uidit acriori remedio uti. Itaque »habita Rome,« sicut Arnulfus scribit, »synodo,« per quadragesimam anni 1075 »in qua palam interdixit regi ius deinde habere aliquod in dandis episcopatibus, omnesque laicas ab inuestituris submouit personas; insuper, facto anathemate, cunctos regis damnauit consiliarios, idipsum regi comminatus, nisi in proximo huic cedat constituto.«

18. Sed nichil synodi reuerentia Mediolanenses schismaticos mouit quominus de suscipiendo Gothofredo, uel quemcunque alium rex iussisset, consilia agitarent. Quod profecto eis impune non fuit. Nam »transactis quatuor a memorato superiori incendio annis, propinquante sanctissimo Pasche  festo, secunda uidelicet hebdomadis authentice feria , miseranda iterum ciuitas diuinam persensit iracundiam, experta quam sit »horrendum incidere in manus Dei uiuentis .« Celebratis namque missarum solemniis, uergente iam sole, in urbis apparuit medio dense fumus caliginis, flante uentorum uiolentia nimia per erem uolitans. Siquidem plures uelut fulmina faces, ab illo maximo et inexstinguibili erumpentes igneo globo, totam subito micuerunt per urbem ut quod ciuitatis residuum iam dictum illud euaserat incendium, totum fere flammis adureretur presentibus . . . . . . . Quid enim dici ualet ulterius? quam quod ignis hic instar fuit alterius, hoc tamen crudelior, quod multo plures ac maiores combussit ecclesias, . . . . . .  quarum parietine annis apparebunt ut reor plus mille . . . . .«

19. His inter Monumenta Ambrosiana pag. 462 ex Arnulfo relatis, nunc ubi de Herlembaldo agit Puricellus, pag. 300, prosequitur ceptam narrationem his uerbis: »Inter tot angustias tantasque, cum tota foret in urbe luctus omnis ordinis et etatis utriusque sexus, solius Herlembaldi intrepidus perseuerabat et inflexibilis animus. Siquidem instantibus Albis Paschatis baptismi«  »satagebat, sicut preterito fecerat anno, ignoto chrismate inchoare mysterium. Cumque cardinales ecclesie, quorum intererat sacrare fontes. nollent contra solitum agere, astat illico Luitprandus  quidam, presbyter nuncupatus, a progenitoribus uernula, qui iussu ac uirtute illius ordinariorum usurpauit officium, uenientes inconsulte baptizans.

20. »Et hec quidem uiolentia, recenti iuncta incense ciuitatis memorie, quamplurimos offendit grauiter ciues, precipue milites . . . . . Unde factum est  ut simul diebus aliquot extra urbem exeuntes, suam sibi iurarent, magna plebis cum parte, iustitiam et S. Ambrosii honorem, ac dono regis accepturos sese pastorem. Cumque ingrederentur communiter urbem, Herlembaldus, ut semper consortis impatiens, astantibus sibi concionabatur more suo. Ut uero cohibere furorem ultra non ualuit, facto cum suis impetu et clamore, festinanter arripit arma, uexillum, quod S. Petri dicebat, dextra  gerens, et contra ciues, dum parte surgunt ab omni, armatus prorupit in medium; quem in momento ac prima fronte belli tanta aduersariorum oppressit incursio ut nichil memorabile posset ab illo fieri. Ubi uero circumuentus est undique, illico crebris configitur ictibus, dictoque citius moriens corruit, comitatu eius exiguo circumquaque disperso. Cuius cadauer exanime, prostratum humi, discerptis exuitur indumentis, nudatumque fustibus undique tunditur ac petris, ut qui uiuens multis terrori fuerat, multorum subiaceret lusibus moriens; et cum gestaretur humandus, nulla illum exsequiarum est prosecuta deuotio. Posthac Luitprandus presbyter«  »dum fugeret, auribus truncatur et  naso, ut qui alienum presumpsit officium, quod habere uidebatur, amitteret. Eadem hora, post hoc insigne tropeum, ciues omnes triumphales personant hymnos, Deo et patrono suo Ambrosio, armati adeuntes ipsius ecclesiam. In crastinum uero simul cum clero laici, in litaniis et laudibus, ad sanctum denuo procedentes Ambrosium, reatus preteritos confitentur alterutrum, absolutione uero a sacerdotibus, qui presto aderant, celebrata, reuersus est in pace populus uniuersus ad propria.«

21. Si tamen pax aliqua potest esse impiis, per magis impios sacerdotes magis magisque ad schisma fouendum obligatis; unde  ad porro secuta progredi se ait; »predictis rebus, non plane compositis,  sed inuolutis.« Quenam autem porro secuta? »Sepe iam dicti Mediolanenses, inquit, pro petendo episcopo ultra montes Henrico regi legationem dirigunt, mandantes Herlembaldice interfectionis triumphum. Quo cognito, letatus est rex ille supra modum, quemcunque uellent se daturum promittens episcopum.« Et paulo post: »Interea legatis Mediolanensium ex clero et populo super re prefata regem adeuntibus, Tedaldus quidam, Mediolanensis Ecclesie subdiaconus, capella militabat in regia. Cui rex, multa uoluens ac reuoluens consilia, proprio tandem indulgens arbitrio, Ambrosianum tradidit presulatum, posthabita Gothofredi illius adhuc uiuentis inuestitura et unctione, Athonis quoque Rome tunc degentis electione. Quid plura?  Susceptus est presul ille a clero et populo . . . . . cui etiam suffraganei, iidem ipsi, qui Gothofredum consecrauerant, manus imponunt,« die 4 Februarii 1076 , non obstante quod Gregorius papa, per datas uII Idus Septembris pregressi Tedaldo mandasset ut Romam ueniret, electionis sue rationem redditurus, interim uero sacros ordines ne susciperet; uI quoque Idus Octobris scribens uercellensi, Taurinensi, Astensi, Iporediensi, Laudensi et ceteris suffraganeis sancte Mediolanensis Ecclesie, significauerat quid Tedaldo scripserit; eisque preceperat eum ad sacros ordines ne promoueant. Hic uero non se potest continere Arnulfus, quantumuis  partis regie studiosus, quin exclamet: »Res mira, et cunctis retro temporibus inaudita, ut urbis unius uno electo antistite, sacrato altero, uno eodemque tempore tertius erumpat!«

22. Falli hic Arnulfum uult Puricellum, dum ipso incendii secundi anno, et ante Tedaldi electionem atque ordinationem schismaticam, interfectum Herlembaldum dicit, atque id factum contendit paulo post Pascha anni 1076, id est mense Aprilis. Sed quomodo falli potuit is qui tunc, cum res agebatur, scribebat, et scribendi finem fecit anno post sequenti 1077? Me certe ad id dicendum non cogunt uerba Andree, dicentis, num. 80, quod martyrii palmam assecuto Arialdo, Deus, »decimo post anno Herlembaldum fidelem socium associauit in regno  celorum, in quo decimo anno ista scripta sunt ad laudem Dei eiusque famuli Arialdi.« Non, inquam, hec me mouent: quia ibi uideo sollicitum Andream, ut in iis que Arialdum spectant, inueniat denarium numerum; quem ut reperiret in annis utrique morti mediis, potuit incompletos eos sumere, primumque numerare ipsum quo cesus Arialdus est, licet iam media ex parte decursum, et sic decimus post, erit ipse quem statuit Arnulfus, quemque ei disputare nequeo, annus 1075. Biennio autem post, Henrico rege ad communionem ecclesiasticam recepto, »Mediolanensis populus, Theodaldi societate culpabilis,  missis domino pape legatis, solutionem implorauit. Cui legationi,« inquit Arnulfus,  »etiam ipse interfui, de preteritis satisfaciens, in futuro castigari promittens;« adeoque ea que contra »sanctos Arialdum et Herlembaldum« acerbius scripserat correcturus, si denuo scribere eamdem historiam debuisset uel potuisset, nisi forte etiam tunc adhuc persistebat in priori opinione, quod illi, iustum quidem, sed non iuste fuerint prosecuti, modum et terminos suos cuiusque ordini prefixos excedendo. Hanc certe opinionem retinebat, iam quadamtenus emendatus, cum scriberet apud Puricellum pag. 329: »Si que sunt aliorum bene dicta uel acta, non improbamus, nec ullo modo dissentimus ab omnibus illis qui uenales reprobant consecrationes et sacrorum incontinentias ordinum, ea tamen ratione ut a Paulo non discrepemus  auctore; ait enim: »Omnia autem honeste et secundum ordinem fiant .«

23. Nihil contra hanc legem, ne ab Herlembaldo quidem peccatum censuit Andreas, cum »in defensione iustitie martyrio coronatum« pronuntiauit, num. 34; nichil etiam Gregorius papa, scribens »Wifredo Mediolani militi; quem,« post Herlembaldi cedem, »ad confortandos Christi milites animum et fortitudinem resumpsisse« intellexerat. Mentem autem suam manifestius luculentiusque declarat in epistola ad prefatum Liprandum. quam ex eius nepote Landulfio a S. Paulo sic recitat Puricellus pag. 327:

»GREGORIUS episcopus, seruus seruorum Dei, LIPRANDO  sacerdoti, salutem et apostolicam benedictionem.

»Si sanctorum memoriam ueneramur, de quorum legimus morte et abscissione membrorum; si patientiam laudamus eorum, quos a Christi fide nec gladius nec ulla pena diuisit; tu quoque, abscisso naso et auribus pro Christi nomine, laudabilior es, qui ad eam gratiam pertingere meruisti, que ab omnibus desideranda est; qua a sanctis  non discrepas. Integritas quidem corporis tui diminuta est; sed interior homo, qui renouatur de die in diem, magnum sanctitatis suscipit incrementum: forma uisibilis turpior, sed imago Dei, que est forma iustitie, facta est in diminutione iucundior, in turpitudine pulchrior; unde  in Canticis canticorum gloriatur Ecclesia, dicens: »Nigra sum, sed formosa, filie Ierusalem .« Quod si interior species nichil passa est detrimenti iis abscissionibus, non est abscissum a te sacerdotale officium, quod proprium est sanctitatis; et non tam consideratur in integritate membrorum quam in integritate uirtutum. Unde imperator Constantinus Hierosolymitani episcopi cuiusdam oculum«  »pro Christi nomine erutum sepe osculabatur; et exemplo Patrum atque documento maiorum didicimus non auferre sacrum officium martyribus, pro huiusmodi cesura membrorum.

24. »Proinde, martyr Christi, confortare in Domino. Magis credas in te nunc esse presbyteratus  officium, quod prius olei unctione, nunc tui est sanguinis tinctione commissum; et quanto minus habes quod possit auferri, tanto minus timeas predicare que uera sunt, seminare que centuplicata reddentur. Scimus quidem te ab inimicis sancte Ecclesie semper inimicari et affligi, sed ne eos timeas neque perterrearis, quia non tam te quam tua omnia, sub nostra et apostolice sedis tutela, cum magna caritate tenemus. Et si in aliquibus tibi necessarium fuerit apostolicam sedem appellare, concedimus; et si ad nos et si ad nostram sedem ueneris, cum gaudio et magno honore suscipere parati sumus.« Utinam sic etiam haberentur littere, quas, intellecta Herlembaldi morte, ad eos qui ipsam significabant, dedisse Gregorium credibile  est, plenas estimationis et affectus, nec non comprobationis actorum ab eo, quibus obstrui similiter possent ora, de eo eque ac S. Arialdo loquentium iniqua. Nunc quod superest, quidquid ex Puricello colligere possumus, ad utriusque honorem pergamus decerpere, adductis auctorum, que representat, uerbis.



CAPUT Iu. SS. Herlembaldo et Arialdo erecta in S. Dionysio monumenta.

25. Obiit Gregorius papa uII anno 1075, decimo post Herlembaldi cedem anno; cuius ut sancti uitam illustrauit Henschenius 25 Maii. Obiit etiam eodem anno eodemque die, aut saltem sequenti, Arone Tedaldus, pseudoarchiepiscopus Mediolanensis.  Huic suffectus Anselmus est, Romana sede per duos fere annos uacante. Non audet Puricellus liberare eius institutionem a uitio electionum precedentium; cum ipsa illa quam dixi apostolici culminis uacatio, Henrico, manutenende inuestiture studiosissimo, commodam occasionem preberet usurpandi iuris, a Gregorio uII abiudicati. Quomodo autem in ordinatione suscipienda sese gesserit Anselmus iste, a quibus, et quando illam susceperit, nichil hic attinet discutere; satis sit dicere quod Bertholdo Constantiensi, pontificiarum partium scriptore, dicatur obiisse anno 1093 »in causa S. Petri studiosissimus,« adeoque a uictore papa II, qui anno 1086 in Pentecoste ordinatus est, uel ab Urbano  papa II, qui postea annis 11 et mensibus aliquot tenuit Ecclesie catholice gubernaculum, et receptus et agnitus fuit uerus S. Ambrosii successor. Etenim illius ad hunc exstat apud Iuonem parte uI. cap. 406, rescriptum huiusmodi: »Discretioni nostre uidetur quatenus, secundum precepti nostri tenorem, quando secundum Ecclesie uestre morem sacros daturus quibuslibet aliis ordines, benedicere ceperis, eos, quos tua duxerit solertia reconciliandos, inter benedicendum et manus imponendum facias interesse; quibus cetera omnia consecrationis instrumenta, preter unctionis, explebis, et sic ad sancta ministeria reconciliabis.«

26. Anno 1095 Placentie synodum celebrauit Urbanus: »Huic,« teste Bertholdo Constantiensi  »interfuerunt Saltzburgensis archiepiscopus, et Patauiensis episcopus de Baioaria, de Alemannia uero Constantiensis, qui et Arnulfum Mediolanensem archiepiscopum, diu quidem electum, sed nondum consecratum, eodem tempore ex concessione domini pape Mediolani consecrauere.« Superuenit deinde illuc pontifex ipse, qui quid tunc egerit Mediolani, collegit Puricellus ex quadam ms. marginali additione, ad caput ult. libri III, Annalium Landulfi Senioris, nichil quam Arnulfus fuit equioris ad memoriam Herlembaldi. Ibi post hec scripta in margine uerba, »Occiditur Herlembaldus ab Arnaldo de Raude;« sic insuper legitur: »uersus super sepulcro Herlembaldi in S. Dionysio, quem sanctorum martyrum catalogo adnotauit Urbanus II; qui  cum Arnulpho archiepiscopo millesimo nonagesimo primo, corpus eius tumulauit,«  quia ipse Herlembaldus, uexillifer Ecclesie ac tutor, ab aduersariis Ecclesie occisus est.


Hic Herlembaldus, miles Christi reuerendus,
Occisus legitur qui celi sede potitur.
Incestus reprobat, Simonias et quia damnat,
Hunc ueneris serui perimunt Simonisque maligni:
Urbanus, summus presul dictusque secundus,
Noster et Arnulfus, pastor pius atque benignus,
Huius membra uiri tumulant translata beati.

27. Quod autem prime sepulture locus non fuerit alius, quam quo ipsum postea papa detulit, intelligendum nobis prebet Petrus Azarius apud Puricellum,  pag. 22, ubi primum narrat, quod »audientes nobiles milites, de Mediolani proscripti, bona noua de dato sibi archiepiscopo,«  »confortati sunt ualde; et congregantes amicos ex omnibus partibus ciuitatis Mediolani, ipsam ciuitatem aggressi sunt. Quod sentiens Herlembaldus Gotta, dominus populi primus, exiuit obuiam inimicis, cui occurrit in campo Herlembaldus«  »de Raude, miles proscriptus, atque ipsum de equo deiecit et decapitauit.« Addit deinde Azarius: »Et sic in sancta confessione moriens sepultus fuit in ecclesia SS. Protasii et Aurelii, id est, S. Dionysii inter martyres.« Hieronymus Montius, Mediolanensis  iurisconsultus et orator, postea etiam senator et preses sanitatis, in panegyrico quem recitauit anno 1547, cum Herlembaldum quoque ex eo laudasset, quod »legem in Ecclesia Mediolanensi promulgari procurauit, ne clerici uxores ducere, neue matrimonio iungi possent . . . . . Ea causa, inquit, offensos clericos,«  »necem homini intulisse reperio apud auctores; a populo uero diuinos illi honores, ob tam celebris facti memoriam exhibitos, inclusumque ferrea arca cadauer, diui Dionysii templo, in nostram usque diem seruatum nouimus.«

28. Bernardinus Corius, cap. 9, »arcam« appellat, »ferreis laminis circumdatam.« Paulus Morigia, in suo Sanctuario Mediolanensi anni 1603,  inter corpora, tunc adhuc quiescentia in ede S. Dionysii, recenset quidem »corpus S. Herlembaldi martyris;« sed ex fide antiquorum chronicorum, potius quam ex presenti conspectu; idque quia »anno 1549 Ferdinandus Gonzagua Mediolanensis gubernator, uolens ciuitatem meniis cingere ex artis militaris prescripto, cepit ab exstruendo S. Dionysii propugnaculo, cuius licet nouiter structam ecclesiam, bona tamen sui parte truncauit, tota scilicet tribuna cum sanctuario siue crypta sacra.« Ex qua occasione abolita fuisse »SS. Arialdi et Herlembaldi« monumenta, uidetur agnoscere Puricellus pag. 384; sic enim loquitur: »Si quis tandem requirat utrum sanctorum corpora etiamnum in hac S. Dionysii, si non edicula subterranea  certe saltem ecclesia utcunque perseuerent, nec alio translata unquam fuerint; ego quidem adhuc nichil habeo cause, cur de corpore quiddam Herlembaldi ambigam.«

29. Ad S. Arialdum autem quod attinet, Landulfus senior, ceuus illi, sed studio partium infensus historicus, apud Puricellum, pag. 12, post nescio que scripta de corporis inuentione uel ostensione  deinde »multis, inquit, dubitantibus, multisque congaudentibus, plurimisque credentibus, tandem pallio superimposito, lectica compositus est. Quo assumpto et quasi Leuita cum stola ornato, summis cum litaniis magnisque exsultationibus plurimisque confrequentationibus,  in monasterio S. Celsi humatum est. His itaque peractis, Herlembaldus suis cum omnibus magnisque ceremoniis, quasi nouum martyrem celebrantes, phantastica delusi imagine  sedulo ac deuote colebant. Cum enim post biennium sue consecrationis«  »cum, inquam, dominus Anselmus Arialdi ossa ac corpus, qualiter male olim in ueritate fuissent humata, comperisset, curialiter cum paucis clericis ad locum tendens, ossa que habere potuit colligens, in ecclesia S. Dionysii humauit.« Quibus uerbis uidetur indicari, istud quod Herlembaldus transtulit, et apud Sanctum Celsum tumulauit  corpus, non fuisse uerum corpus sancti Arialdi.

30. Sed in hoc »splendide mentiri« Landulfum censet Puricellus eque ac ubi dixit quod, »transactis aliquantis« a prima »in arce Trauali deportatione diebus, eius cadaueris fetor castellum omne, ita ut omnes nausearent fugientes, occupauit.« Sane quam hoc certo falsum est, ut supra uidimus ex ueraciori teste B. Andrea, tam illud quoque, de ablatis clam ex arce predicta ossibus, debet confictum ab inimicis censeri. Utrumque fortassis pedem, mortuo abscissum num. 74, ex predicto loco requisiuit archiepiscopus, uel ex loco carnificine dexteram auresque et cetera membra uiuenti amputata, eaque iunxerit reliquo apud S. Celsum tumulato corpori, ac pariter ad Dionysii transtulerit,  monumentum eis daturus prope monumentum S. Herlembaldi. Qui Landulfi istius ac deinde Arnulfi historias transcripsit librarius, apud Puricellum pag. 11, sic notauit in margine: »Nec mirandum, si iste historiographus, et sequens, non laudent istum Arialdum, quia ipsi erant fautores sacerdotum uxoratorum, concubinariorum et Simoniacorum, a quibus B. Arialdus passus est.« Deinde in eodem margine describit uersus »super sepulcro S. Arialdi« repertos, sed ueluti consequenter legendos ut infra, cum uerosimile mihi sit, duplex, aut etiam triplex epigramma hic haberi, quorum alterum arce, alterum lauello seu absidi appictum uel insculptum fuerit; tertium, communis fuerit, et inter utrumque duorum monumentum scriptus titulus.

 31. Indicasse hoc uidetur scriptor cum addit: »Tres isti uersus loquuntur de Arialdo et Herlembaldo,« scilicet tres ultimi, sic descripti:

Sanctos thesauros uenerare per omnia charos,
Hos pugiles Christi, gens inclyta Mediolani,
De cuius sancti sunt isti sanguine nati.

Arce ipsi tres primos uersus sic ascripserim, ut eis addere uelim unum ex Herlembaldi epitaphio assumptum, et ad supplendum defectuosum sensum perquam utilem.


Martyr Leuita iacet hac Arialdus in urna.
Truncatus moritur; sed uite dona meretur;
Hoc mausoleo reuerenter condita digno;
Incestus reprobat, Simonias et quia damnat.

 Similiter tribus aliis uersibus super lauello locandis deesse uidetur caput; quod ex eodem Arialdi epitaphio sic mutuabor:

Dum ueneris seruos reprimit Simonisque maligni;
Deinde subiungam, sensum utcumque habituros tres:

His geminis causis Arialdus passus ab istis,
Martyr in ecclesia Leuita reconditus ista.
Transtulit Anselmus pastor uenerabile corpus.

32. Istec utcunque se habeant, allegat, p. 14, Puricellus, commodatum sibi ms. »de archiepiscopis Mediolanensibus, a S. Barnaba usque ad Ioannem Arcimboldum,« id est usque ad annum 1550, »quibus addita sunt quedam ex collectis per N. Fontanam:« hic uero »ex Andree Alciati Antiquario,« ad nomen Guidonis archiepiscopi, sic  notat: »Sub hoc Guidone de uelate ualuassorio, Arialdi ex Alciata gente sepulcrum. Relatus est inter diuos ab Alexandro II, sepultus in D. Dionysii tumulo marmoreo; sed millesimo quingentesimo octauo, a Ludouico duodecimo Francorum rege, Parisios pro corpore S. Dionysii translatum est.« Melius tamen fortassis notaretur annus 1509, quando in Insubria regem fuisse constat, Maximiliano imperatori pontificique Iulio contra uenetos federatum; ubi inito ad flumen Adduam prelio, uictoriam ingentem retulit. uidetur autem rex petiisse corpus S. Dionysii Mediolanensis, ut ipsum iungeret duobus aliis SS. Dionysiis, Parisiensi scilicet, quem Areopagitam uulgus credebat, et Corinthiorum episcopo, de cuius corpore illuc sub annum 1215 translato  egit Henschenius 8 Aprilis, sed deprecantibus ne illo tutelari suo priuarentur Mediolanensibus,  corpore S. Arialdi contentus abierit; hoc uero quid porro factum sit, hactenus non potui inuenire.

33. Aliud epitaphium, sed nescio an non ab ipsomet Alciato compositum, certe in prelaudato illius Antiquario a Fontana transcriptum, et forte nusquam positum, sic recitat Puricellus, pag. 15.


ARIALDO DIACONO.


Qui, nemo ut melius, diuini mystica uerbis
   Tradidit, et populi solus in ore fuit;
Qui lapsos mores disciplinamque cadentem
   Et Thyasi errores corrigere ausus erat;
Hic Arialdus adest. Heu noxia uita nocentum,
   Que censorem ullum ferre molesta nequit!
Clam raptum, appensumque mole, proiecit in undas
   uerbani, ut rapidis piscibus esca foret:
 Deinde sed inuentum, atque illeso corpore, templis
   Est dignata nouum martyra posteritas.





APPENDIX. DE uENERABILI LIPRANDO PRESBYTERO CONFESSORE.



§I. Grossulanus Anselmi successor Simonie conuincitur iudicio ignis.


1. Cum senior Landulfus »Leoprando sacerdoti,« Herlembaldum extremo discrimini se »cum  paucis armatis« obiicientem comitato, crimini ducat apud Puricellum, pag. 13, quod »et ipse crucem manu gestabat propria, non ut bellantes sedaret, sed ut bellantes suos potius incitaret, hostibus et ipse hostis;« quem propterea naribus auribusque mutilatum uidimus, et martyribus a S. Gregorio papa uII comparatum, placet eiusdem acta, quatenus colligi ex Puricello poterunt, ad extremum prosequi, et Landulfi istius maledicentiam rebus ipsis coarguere; ob quas et ob confessionis catholice meritum, primus fuit in estimatione, apud omnes apostolice sedis fideles; quod Landulfus iunior pag. 388 apud Puricellum nobis testatur, ubi ita scribit: »Cono rex, qui dum Henricus pater eius,« Ecclesie rebellis et excommunicatus, »uiueret,«  suadente Urbano papa II, »per contractationem Mathildis comitisse, et officium Anselmi de Chode« Mediolanensis archiepiscopi, »et Armani Brixiensis, fuit coronatus Modetie in ecclesia S. Ambrosii anno 1093, ad horum pontificum ordinationem non respexit; sed regnans in loco, qui Burgus S. Domnini dicitur,«  »uidit presbyterum Liprandum, propter Patariam naso et auribus truncatum, euntem ad Urbanum romanum pontificem; cui presbytero rex ipse cum deuotione inquit: Cum sis magister Patarinorum, quid sentis de pontificibus et sacerdotibus, regia iura possidentibus, et regi nulla alimenta prestantibus? Et presbyter ipse  absque ullo rancore in beneplacito Dei et ipsius regis respondit.«

2. In quibus uerbis ante omnia notandum, ex Hugone Flauiacensi apud Cangium in Glossario,  quod, »si quis esset, qui Gregorio communicaret,«  »hic hereticus, destructor regni, et quodam adinuentitio nomine Paterinus dicebatur.« Hoc deinde nomine ad Waldenses aliosque hereticos transit, de quibus uide loco citato Cangium, opinantem, ita tunc primo dictos fideles, »quod pape, quem patrem appellabant, adhererent.« Et hoc in sensu pag. 300, Herlembaldum Landulfus senior inculpabat, quod per eius potentiam, schismaticis regi adherentibus exosam, »Patarinorum in tantum excreuit numerus atque uirtus, in pagis et oppidis, ac quibusdam duce ipso in urbibus, ut suorum uideretur omnium dominus conciuium.« Ego seniorem Landulfum ita loqui non miror; sed  iuniorem, scriptorem catholicum, et Liprandi nepotem uti Patarie uocabulo: rex uero, inter excommunicatum patrem suum et Urbanum papam quasi medius, uidetur suspectos habuisse dictos in patris aula Patarinos; illoque nomine etiam usus in sua, quatenus per eos uidebatur regia potestas imminui, atque pro parte in papam transferri. Et Liprandus quidem interroganti regi responsum haud ingratum uisus erat reddidisse; »uerumtamen altera die faciens iter suum, cum presbytero Arnaldo magistro scholarum Mediolanensium, et Syro sacerdote ecclesie S. Marie Podoni, captus est ab hominibus Parmensis episcopi;« quem hinc apparet schismaticum fuisse ut dolere magnopere non debuerit  Ughellus, tom. II, col. 213, quod »nomen« eius »deleuit inuidiosa uetustas.«

3. Ita interceptus ab hostibus Liprandus, ut porro ait Landulfus iunior, »ducebatur, digerens penam ad locum qui dicebatur, ibique per quatuor dies retentus et exspoliatus, inde Mediolanum rediit. Rex uero ipse, prout audiui a raptoribus illis, emendam«  »et mulam ipsius presbyteri suscepit,« eoque se complicem facinoris fecit, quod debuisset seuere ulcisci. Neque id etiam impune tulit: »mox enim in Tusciam adire tentauit, et cum Florentiam peruenisset rex, ipse alias prudens et sapiens atque decorus specie adolescens . . . uitam finiuit.« Id cum Domnizo in uita Mathildis dicat factum anno »tertio,  ex quo Urbanus papa transierat,« oportet ut iniuria ista Liprando sit illata anno 1101, eunti, non ad Urbanum, qui anno 1099 obierat, sed ad successorem eius Paschalem II. uerum hic facile fuit et ignoscendus Landulfo isti memorie lapsus; sicuti etiam quod fame credidit regem obiisse »accepta potione ab Auiano Mathildis medico:« cum Domnizo dicat quod, »post pacem« cum Mathilde reformatam, »febre tactus  moritur Chonradus.« Si quid tamen in Liprando non uindicando is peccauit, oportet ipsum finali penitentia eluisse; si  uere »testati« sunt, qui morienti »aderant, in brachio corporis exanimi crucis signaculum subito exortum se uidisse, ipsasque eius exsequias miraculis quibusdam  honorificatas fuisse.« Nec immerito, quandoquidem debitam pontifici obedientiam paterno affectui et reuerentie pretulit, ideoque »plena fide et bona confessione, a regno transitorio, ad eternum creditur regnum transisse.«

4. Interim contigerat Anselmum archiepiscopum suscipere peregrinationem Hierosolymitanam, sibique uicarium substituere quemdam Grossulanum, Electum Saonensem; qui »commonuit gentem, ut per singulas hebdomades in secunda feria ad S. Ambrosii conuenirent, et pro archiepiscopo illo Anselmo eiusque exercitu litanias facerent. Ipse uero non solum in ipsis feriis, sed per singulas festiuitates, magne ciuitatis genti luculente sermocinabatur, et  sermocinando non magis affectabat ipsam sibi, quam asperitate uestitus et sibi . . .« et sic »per duos annos laborauit,« donec »certitudinem accepit de morte predicti Anselmi,« Constantinopoli obita anno 1011, die 30 Septembris. Accepta autem certitudine, precepit »primicerio et ordinariis, inquit, maioris ecclesie, ut presente se eligerent sibi et populo archiepiscopum conuenientem, priusquam rediret ad episcopatum Saonensem. Tunc primicerius, habito consilio cum nobilibus clericis et uiris Mediolani, coram populo et ipso, alterum de Landulfis Mediolanensis Ecclesie ordinariis, ab Hierosolymis redeuntibus, elegit; sed Grossulanus de absente persona electionem fieri prohibuit. Pars itaque cleri et populi, ad nutum Arialdi, abbatis monasterii  S. Dionysii, clamauit et laudauit Grossulanum sibi in archiepiscopum. Ipse uero, statim ut uidit se a quadam magna uulgi et nobilium multitudine conclamatum, et ab abbate illo plaudatum, archiepiscopalem sedem ascendit et sedit; et illum abbatem, de abbatia in abbatiam, maiorem uidelicet Clauatensem, transtulit.

5. »Sed ante huius translationem contigit quod quidam qui uidebantur in uita et moribus [prestantiores] uiri et clerici Mediolanenses, quedam turpia de Grossulano et eius electione presbytero Liprando notificauerunt. Quibus uiris et clericis presbyter ipse consilium dedit ut litteras et duos idoneos clericos mitterent Romam, rogando papam, quatenus Grossulanum in archiepiscopatu non firmaret,  donec seipsos mittentes litteras in proximo tempore uideret et audiret. Bernardus autem abbas Umbroseuallis et cardinalis Romanus, ad has litteras et nuntios, coram apostolico et curia Romana non respexit; sed accepta stola curiam comitisse Mathildis intrauit; ibique inito consilio, in beneplacito Arderici de Carimate, qui pro Grossulano et stola Romam iuerat, abbas ille Bernardus Romam adire festinauit. Et cum procul uidisset Mediolanum Ardericus, idem [stolam] in protensi uirga«  »usque ad maiorem ecclesiam ciuitatis portauit clamans: »Hecco la stola, hecco la stola;« et in hoc clamore plenitudo uulgi fuit et acclamauit: »Moriatur quicunque contradixerit.« Clamoriste ingens et continuus  fuit, donec abbas ille cardinalis, et Grossulanus pulpitum maioris ecclesie Mediolani ascendit. Et cum uterque ibi uidebantur in uictu afflicti, in uultu demissi, in sermone preclari, tantum plausum audierunt sibi, ueluti si pure forent angeli Dei. Ibique Grossulanus stola indutus, et abbas in suo tempore remuneratus, quieuit et recessit, et post paucos dies in gratiam predicte comitisse Mathildis, idem abbas Parmensem episcopatum suscepit;« uir plane sanctus uti decebit uita danda 4 Decembris; quare ex ipsius parte nullus hic possumus Simonie uitium suspicari.

6. Non acquiescebat interim Liprandus Grossulanum suscipere; hic uero, »quoscunque non potuit sibi blandiri, tentauit minis terrere, presbyterum  Liprandum precipue,« ut legitur in Monum. Ambros. pag. 493. Cumque compescendis tumultibus contra se inualescentibus, synodum conuocasset Grossulanus, accito in concionem populo, dixit: »Si quis aduersum me uult dicere aliquid, nunc dicat; quod si modo tacuerit, amplius aduersum me audientiam non habebit. Hoc cum presbytero Liprando renuntiatum fuit, et ipse plures ciues ad ecclesiam S. Pauli uocauit in die, quibus dixit: uidetis me abscissum naso et auribus pro nomine Christi, unde mihi magna retributio est promissa, si in finem perseuerauero. Pro amore itaque Christi uestraque salute et pace rogo uos, ut ad me et ea que uobis dixero intendatis. Et cum hec et plura, benedicta beneque sonantia, presertim aduersus  Simoniam dixisset, proposuit dicens: Grossulanus, qui pro archiepiscopo tenetur, est Simoniacus de archiepiscopatu Mediolanensi, per munus a manu, per munus a lingua, per munus ab obsequio. Et cum in suo proposito procederet, sepissime hortabatur omnes ut conuenirent ad ueram cognitionem huius propositi per diuinum iudicium, approbatum in uita uel morte sua, manifestata per ipsum. Sed Grossulani turba hoc perturbabat auctoritate pontificum, qui Mediolanum uenerant ad celebrandam synodum cum Grossulano. uerumtamen presbyter ipse, aduersus episcopos disputans rationibus et exemplis suam sententiam sustinuit nec dimisit. Grossulanus uero, paruipendens huius presbyteri uerba, uelut in presentia eius non essent prolata, synodum  suam in ecclesia S. Marie per duos dies tractauit . . . .

7. »Attamen Grossulani turba, dimicans aduersus primicerium Landulfum, eiusdem primicerii clericum lapide occidit; deinde, quasi in consensu totius ciuitatis, dictum fuit presbytero, ut ad faciendum iudicium multa ligna congregaret in prato, quod clauditur in muro iuxta S. Ambrosii monasterium. Et presbyter ipse, plenus magno spiritu, annonam et uinum que ad edendum habebat, suamque de lupi pelle tunicam pro lignis pignorauit; cetera uero que possidebat in libris et aliis rebus, statuit ut conseruarentur Landulfo nepoti suo et alumno«  »qui tunc temporis discebat Aureliani, ab egregio magistro Alfredo et  nobili Iacobo. Statuit etiam, si contigerit illum mori in illo iudicio, si quid corporis eius residuum fuerit, portaretur ad ecclesiam S. Trinitatis, quam ipse in alodio suo fundauit, et B. Petro tradidit. His ita statutis et ordinatis, idem [presbyter ab S.] Ambrosii ecclesiam iuit. Et cum ipse facturus iudicium [esset], manus Grossulani preualuit, ab ipsa ligna in prato disposita dispersit, ipsumque presbyterum separauit ab illa dispositione ignominiose. Deinde ipse presbyter in domo sua et S. Pauli ecclesia siluit et quieuit, donec pueri et puelle, mares et femine, in proximo tempore clamauerunt: Foras, foras, Grossulane.

8. »Hunc clamorem Grossulanus cupiens compescere, habuit consilium cum satellitibus suis, quibus  dixit: Ite et uos, et publice eligite uiros de populo, qui dicant illi Liprando, aut ad satisfactionem meam ueniat, aut de terra ista exeat, aut iudicium quod se facturum promisit, faciat. Consiliarii itaque de latere eius uenientes ad concionem populi, in uespertina hora Dominice diei de ramis palmarum seu oliuarum,«  »publicauerunt que audierant a domino suo Grossulano. Quapropter non solum uiri, in concione electi, uenerunt ad presbyterum hanc legationem dicere; sed innumera multitudo hominum uenit hanc legationem confirmare. Ad quorum clamorem, clamantem: ueniat presbyter ipse Liprandus, ipse humilis exsuit, et ut legationem audiuit et intellexit, manus ad  celum leuauit, et Deo gratias egit, et interrogando legatos, inquit: uult et mandat ipse quod mihi dicitis? Qui omnes respondentes, dixerunt: Utique uult et mandat. Et Presbyter ad eos: Terram non exeo, sed in istis duobus diebus ieiunium ago, et in quarta feria faciam iudicium, prestante Deo; sed unde ligna emam, non habeo.

9. »Tunc Grossulani et reipublice ministri quercina ligna, ad flammam et calorem aptissima, triginta solidis denariorum emerunt; que in campo ante atrium ecclesie S. Ambrosii in duabus congeriebus, respicientibus se, composuerunt; longitudo quarum decem cubitorum fuit, et altitudo et latitudo maior statura hominis cubitorum quatuor; uia uero inter ipsas congeries unius et semis cubiti. lis  ita dispositis, et quibusdam lignis in uia interpositis, in quarta feria presbyter indutus cilicio, camisio atque casula, more sacerdotis, ab ecclesia S. Pauli usque ad ecclesiam SS. Martyrum Geruasii et Protasii et beatissimi Ambrosii, nudis pedibus crucem portauit; super quorum altare, ceteris sacerdotibus deficientibus, ipse sibi missam cantauit. Et missa cantata Grossulanus quoque gerendo crucem, eamdem ecclesiam intrauit; et pulpitum, cum Arialdo de Meregnano et Berardo iudice Astensi, ascendit. Et facto silentio in populo, et presbytero stante nudis pedibus super lapidem marmoreum, qui in introitu chori continet Herculis simulacrum, idem Grossulanus ait ad populum: Attendite, quia in tribus uerbis hunc hominem uincam, et eius confusionem ostendam. Et ad presbyterum inquit: Proposuisti quod ego sum Simoniacus per munus a manu. Modo dic cui dedi.

10. »Tunc presbyter super populum oculos aperuit, et digitum ad eos, qui stabant in pulpito, extendit, dicens: uidete tres grandissimos diabolos qui per ingenium et pecuniam suam putant me confundere. Et nonne diabolus ille, qui suasit illum fieri Simoniacum per pecuniam, suadere potest ut adhuc maiorem pecuniam daret, et ueritatem occuttaret, et testes et iudices mundanos mihi auferret? Et nonne scitis quia propter uitandam astutiam diaboli et prauorum hominum, ego elegi Deum iudicem, qui neque per pecuniam corrumpi, neque  aliquo modo potest falli in iudicio? Ad cuius iudicium si uultis uenire, paratus sum quod promisi facere. Et Grossulanus ad eum: Modo dic: de qua Simonia dicis? Et presbyter ad illum: Modo dic tu. que est bona? Et Grossulanus aliquantum subsiluit. et ait: Est Simonia, que Simoniacum non deponit. Et presbyter ait: Ego dico de illa, que deponit abbatem de abbatia, episcopum de episcopatu, archiepiscopum de archiepiscopatu, in quo est. Et cum his uerbis satisfecisset omnibus, audiuit populum clamantem: Exito foras ad iudicium; exito foras ad iudicium. Et presbyter in hoc multiplicato clamore, licet senex, desuper lapide continente Herculis simulacrum prosiliuit, et una cum populo in campo, in quo erant lignorum congeries, uenit: ibique, dum ignis lignis  accendebatur, dixit: uos preter me non cernitis sacerdotem, qui hunc ignem benedicat; sed cernitis chartam hanc quam teneo, in qua sancta uerba et signa sancte crucis continentur. Et ego minister hec signa inferius dicam et faciam, et Deus, qui est Dominus meus, desuper ignem benedicat. Et audientes et bene intelligentes dixerunt: Amen.

11. »Atque cum in circuitu ignis hec uerba dixisset, et signa fecisset, et aquam benedictam et incensum super ignem, astante ibi Grossulano, aspersisset, dubitabatur de ordinando sacramento apud Grossulanum et Arialdum de Meregnano qui erat quasi potentissimus princeps Grossulani et procurator iudicii, et exspectans presbyterum per ignem morte finiri, uel per nimium terrorem ad  Dominum suum conuerti. Ipse namque Berardo iudici Astensi, hanc legem non solum per mortem, sed etiam per quamlibet ignitam lesuram in presbytero factam condemnanti, dixerat: Absit quod lesura: sed ignem adeo magnificabo, quod procul oculos ignis de capite eius eruet, et ipse igne ardens cinis putrefiet. Attamen presbyter, cum uidisset eos de ordinando sacramento dubitare, dixit ad eos: Sinite me, quod ego bene ordinabo; nec finiam sacramentum, donec dixero tantum quantum uobis satisfecerit. Et illico consensu eorum apprehendit cappam Grossulani, ipsamque quassauit, dicens: Iste Grossulanus, qui est sub ista cappa, et non de alio dico, est Simoniacus de archiepiscopatu Mediolani, per munus a  manu, per munus a lingua, per munus ab obsequio. Et cum illis uidebatur sufficere, addidit: Et ego, ad fiduciam maleficii aut incantationis uel carminis, non intro hoc iudicium.

12. »Facto hoc sacramento, Grossulanus concorditer equum ascendit, et ad ecclesiam S. Ioannis que dicitur ad Concham uenit; Arialdus uero predictus de Meregnano, inquirens et exspectans plenitudinem ignis, presbyterum tenuit; et tenendo, manum suam lesam ab ipso calore ignis sensit; et tamen ad presbyterum inquit: Presbyter Liprande, uidi mortem tuam in igne; conuertere ad dominum meum archiepiscopum, habita securitate uite tue, alioqui uade et ardeto cum Dei maledictione. Et presbyter  ad illum: Satana, retro uade. Illo retrocedente, presbyter prostratus a terra se leuauit; et signo crucis sibi apposito, ingens flamma ignis in meridiem et septentrionem se diuisit, et uia apparuit quam presbyter intrauit. Et transiens per ipsos carbones ignis, ceu arenam calcaret, sensit; et dum per ipsam uiam transibat, flamma post ipsum coibat. Et ipse mihi dixit, et bene intellexi donec in uia huius igni fui, hanc orationem Deo protuli: »Deus in nomine tuo saluum me fac, et in uirtute tua libera me; Deus in nomine tuo saluum me fac, et in uirtute tua libera me: Deus in nomine tuo saluum me fac, et in uirtute tua libera me .« Et dum tertio proferret hoc uerbum fac; se extra ignem uidit; nec in se, nec in suis sacerdotalibus  uestibus lineis ac sericis, quibus erat indutus, siue in cilicio, lesionem ullam sensit. Tunc populus plene, quasi ex uno ore, laudem Deo et huic presbytero, extra et infra ciuitatem, contulit: Grossulanus uero intrepidus sedem archiepiscopatus deseruit et ciuitatem; quia aperto communi ciuitatis ore iuratum erat, quod neutri eorum, nec alicui de parte illorum, pro hac actione malum fieret, nisi quod Dominus sibi faceret.« Hactenus Puricellus pag. 399 et seqq.



§ II. Reliqua Liprandi uita et mors miraculis illustrata.

13. Tam luculentum miraculum non habuit continuo omnem qui sperabatur effectum: »sed quia presentia episcoporum suffraganeorum huic legi et triumpho fauorem integre non prebuit; et quia ignis  manum presbyteri, in proiiciendo aquam et incensum super ignem, lesit; et quia pes equi Ioannis de Rode nudum presbyteri pedem, de igne exeuntis, dure calcauit; turba, tristis de casu et ruina Grossulani, in presbyterum et eius legem post pauca scandalizauit, et scandalizando, hortatu quorumdam sacerdotum, prelia et homicidia multa commisit. Interea Grossulanus dominum papam Paschalem gratum sibi inuenit. Landulphus uero de uareglate,« unus de supradictis electis, sed reiectis propter absentiam, »rediens ab Hierosolymis Romam peruenit; atque de Grossulano iam inde regresso didicit«  »non solum quod actum fuerat Mediolani propter concertationem presbyteri et Grossulani; sed et  quam solemniter Romanus pontifex post alia facta Grossulanum susceperat . . . . . . . Sed tamen Landulfus ille uareglate ueniens Mediolanum, non presbyterum nec eius legem directe contempsit; sed clero et populo Mediolanensi promittens deponere Grossulanum ab omni ecclesiastico officio, iuxta canonum rationem, inquit: Cum de lege presbyteri Liprandi et Grossulani contenditis, et prelia et homicidia in uobis facitis? Et uobis certissime dico, et per Ioannem uicomercatensem Grossulano mando, quod ego apud domnum papam Paschalem, eiusque curiam uel synodum, certis cum rationibus et iustis et sanctis canonibus comprobabo illum non posse subsistere in numero episcoporum uel presbyterorum,  aut etiam in aliquo ordine clericorum. Clerus uero et populus huic authentico, et secundum quamdam nouitatem canonice S. Nazarii preposito, et maioris ecclesie Mediolanensi ordinario credulus, una cum Grossulano ad Romanam synodum peruenire studet. Unde rigidus et sapiens capitaneus Mediolanensium Amizo de Landriano, ait: uos ludriam,«  »in aqua negare«  »uultis,« id est, frustra laboratis.

14. »Sed Grossulanus, ad pedes apostolici prouolutus, sibi et suis iterum refugium suscepit. Presbyter uero Liprandus, cum iam senex esset, et duo anni post legem ab ipso factam transissent,« adeoque anno 1103, »prouocatus et quasi compulsus Romam ad synodum uenit; in qua predictus Landulphus  de uareglate, qui post ipsam synodum fuit Astensis episcopus,« prece fortassis uel pretio in fauorem rei corruptus, »neque ante papam uel eius curiam seu synodum aduersus Grossulanum uerbum ullum ignominiosum protulit;« contra quam Mediolani promiserat; »sed presbyter Liprandus causam, quam aduersus Grossulanum habuit, pure notificauit; et apostolicus non legem, per ipsum presbyterum datam, et sacramento et igne notatam, laudauit, sed gratiam et officium presbyteratus in illo firmauit, et dixit: Si hic presbyter iuraret et duodecim sacerdotes cum illo iureiurando affirmarent, quod Grossulanus cegit ipsum presbyterum ire per ignem, sustineret Grossulanus depositionem; atque super hoc spatium consulendi per unam  noctem dedit. Nocte autem illa transacta, apostolicus coram synodo a Grossulano suscepit sacramentum, in quo sacramento Grossulanus sic ait: Ego Grossulanus gratia Dei archiepiscopus, non cegi dictum Liprandum presbyterum ire ad ignem. Tunc et Ardericus, Laudensis episcopus, iureiurando firmauit id ipsum; Azoni uero Aquensi episcopo, proferenti id ipsum iurare ex parte Grossulani, ab apostolico fuit condonatum. Grossulanus itaque accessit ut acciperet gratiam restitutionis; et cum ad accipiendam restitutionem accederet, gabuta et pastoralis uirga, quam idem Grossulanus sua tenebat manu, coram synodo ad terram corruit: quod signum quampluribus fuit indicium quod sacramentum eius fuit sacramentum mortis. uerumtamen  nec papa, nec eius synodus ad hoc tunc respexit: sed ipsum Grossulanum Azoni Aquensi et Arderico Laudensi, atque Iordano de Cliui, et ceteris Mediolanensibus tam clericis quam laicis, uerum etiam episcopis eiusdem Ecclesie suffraganeis, uolentibus eum habere in archiepiscopum, licet otiose, restituit.

15. »Presbyter ille Landulfus, licet occasione huius restitutionis foret suspectus Grossulano restituto et restitutum suscipientibus, tamen in ecclesia S. Pauli suaque domo, fuit sacerdos idoneus in suo officio per septem annos post ipsam restitutionem« usque post annum 1115. »Cum« autem sic »alter alterum suspectum haberet, contigit quod Heribertus de Bruzano, ualde aggrauatus febribus, uenit ad dictum presbyterum, supplicando ut aduersus infirmitatem  daret sibi remedium. Ministri uero presbyteri ministrauerunt cibum et lectum conuenientem illi egrotanti, donec Dominus uirtutum, per impositionem manuum eius presbyteri, prebuit salutiferum remedium egrotanti. Unde Grossulanus stimulatus, ait ad presbyterum: Quia participasti Heriberto, meo excommunicato, precipio tibi ut missam non cantes, quousque penitentiam inde susceperis, mihique satisfeceris. Et presbyter ad illum: Quod feci in Heriberto, bonum fuit, et a Deo uenit; atque de bono et Dei opere non noui penitere. Etsi non habes super me potestatem, tamen propter scandalum uitandum, tibi obtemperabo.«

16. Porro »Grossulanus, gratia Guilielmi abbatis  S. Ambrosii, et Andree Mediolanensis primicerii, et aliorum multorum prudentum tam clericorum quam laicorum, nec sedem, nec aliquam munitionem archiepiscopatus, post legem primam a presbytero factam, siue restitutionem a synodo celebratam, habuit. Meus uero sepe dictus auunculus, infra unius anni et dimidii spatium, homines, qui non pro amore diuine legis et ecclesiastice discipline litigabant, dimisit, et eorum ciuitatem exiuit, atque ualtellinam uallem, a Mediolano ultra septuaginta milliaria distantem, habitauit.« Quid autem hinc post aliquantum tempus reuertenti acciderit pag. 417 sic narrat apud Puricellum Landulfus. »Assumpto equo Anselmi« fratris »et meo, una cum« dicto »fratre meo ad ipsum meum patronum  festinaui. Et cum processissem uiginti quinque milliariis, mihi angelus occurrit, dicens: Presbyter Liprandus rediens a ualtellina, infirmus iacet ad monasterium de Cliuate. Citius igitur quam sperassem, inueni illum in lecto sedentem et lac comedentem. Qui cum me uidit, ambas leuauit manus, et gratias Deo dixit. Arialdus uero illius monasterii abbas, postquam audiuit me aduenisse, consolationemque ipsi egroto dedisse; me meumque fratrem extra cameram uocauit; et per plura uerba se trepidare fidelitatem, quam iurauerat Grossulano, nobis notauit: atque nescientibus monachis, nos admonuit ut ipsum deportaremus egrotum a monasterio, saltem duobus milliaribus.

17. »Infirmus autem ut sensit, me meumque  fratrem sollicitari super sua infirmitate et portatione ait: Nolite turbari, quia per gratiam Dei nunc mihi multo est melius, et in crastino, Deo annuente, in ciuitatem iter habebimus. Et mane facto ocrudatas quasdam suas uestes induit et cibum sumpsit, et quasi sanus factus super mulam sedit. Puer quoque eius, habens suum asinum oneratum pellibus, licet de solito bis aut ter in die torqueretur caduco morbo, tamen presbytero sedente super mulam, puer idem uenit nobiscum in una die usque ad S. Damianum de Baraza, absque ullo illius infirmitatis impedimento. Ibi gratia Dei et beatissimi Ambrosii, cuius locus iste cella est, bene recepti pernoctauimus; et alteram diem dimidiauimus; et ante solis occasum ecclesiam S. Pauli domumque  nostram intrauimus, atque familiam, que ibi aderat nostram, letam fecimus.« Bellum tunc contra Laudenses Mediolanensibus erat; de quo agens Landulfus apud Puricellum in Monumentis pag. 528, »innumera mala que operata sunt per quatuor annos in ipsa guerra non enumero, inquit, sed mortem Anselmi germani mei, et aliorum multorum propinquorum meorum ac ciuium, per illam guerram manifestatam lugeo; nec ceptum iter penitus desero. Quia dum ciuitas illa Laudensis adhuc staret, et resisteret, Mediolanensibus conantibus eam destruere, Grossulanus a Mediolano exsulabat, et Laudensis ille Ardericus suam ciuitatem perraro intrabat, sed Mediolanum frequentabat: presbyter  uero Liprandus, in sua domo suaque ecclesia [uicina] S. Pauli ecclesie, consolationem regni et Ecclesie exspectabat.«

18. Nec frustra exspectauit: anno siquidem 1111 Octobri mense occasione sic excrescentium per continuam pluuiam fluminum, »quod non solum uillas, sed et ipsam ciuitatem mirum in modum perturbarent;« et quidam dicerent, »discordiam de Grossulano esse malitiam altero diluuio dignam;« ad eam finiendam electi octodecim uiri, omnes sic iurarunt: »Usque ad istas Kalendas proximi Ianuarii concorditer dabimus iustam et rectam sententiam secundum canones, de discordia Grossulani si possit esse archiepiscopus Mediolani, siue non; et si non poterit esse, de alia persona faciemus concorditer  catholicam electionem in eodem die:« eamque »sententiam tenere« similiter iurarunt, qui fuerunt ab eis nominatim ad hoc petiti, sacerdotes, milites. »Sed cum in ultimo die Decembris,« inquit Landulfus in Monum. p. 541, »Ardericus ille« relictus a Grossulano, Hierosolymam profecto, in ciuitate uicarius, »et septemdecim alii essent in concordia eligendi Iordanum; ego iussu Andree, primicerii presbyterorum Decumanorum et clericorum Mediolanensium, ad eos ueni; et ut ipse primicerius mihi precepit, eis dixi, quod male consiliati erant. uerumtamen ipsi consilium non mutauerunt; sed mane facto, uidelicet Kalendis Ianuarii« anni 1112, uti porro legitur apud Puricellum ex Landulfo  in uita Herlembaldi pag. 412. »Ardericus idem cum uicedomino et ceteris sibi coniuratis . . . pulpitum ascendit; et facto silentio in populo, coram illa maxima multitudine loquens, dixit: Nos, salua reuerentia pape, secundum auctoritatem et iustitiam canonum, dicimus quod Grossulanus non potest esse archiepiscopus Mediolani. Isto dicto et confirmato, illico presbyterum Iordanum de Cliui elegit in archiepiscopum.

19. »Hoc cum presbyter Liprandus audiuit, egrotus e lecto surrexit, et in altera die illi electo piscem obtulit, dicens: Gratias Deo, quod nunc mihi testimonium perhibetis. Sed hi qui te elegerunt in archiepiscopum, male fecerunt, et Deus illis misereatur; quia tu posses esse unus bonus presbyter de  claustro, nunc autem masculus  esto. Cum autem electus ille, nec aliquis ex tot circumstantibus, ipsi presbytero respondisset, presbyter ipse propinquius accessit, et osculatus Iordanum, sicut unum de ceteris sacerdotibus, reliquit.« Februario deinde mense, Iordanus a suffraganeis Landulpho Astensi, Arialdo Ianuensi et Mamardo Taurinensi consecratus fuit, utique assentiente Paschale papa, et tandem in Grossulani depositionem consentiente per sententiam, qua »prohibuit Grossulanum Mediolanensem Ecclesiam inquietare, et ad episcopum« Saonensem, cuius olim sumpserat possessionem, »dixit eum redire;« addita ratione, quod cum »translationes episcoporum duobus fieri modis« possint, appareret manifeste Grossulani »translationis utilitatem  que uidebatur, in animarum et corporum damna conuersam.« Peracta igitur consecratione Iordani, »Mamardus Taurinensis illico Romam adiuit, et stolam petiit; et rediens inde stolam et chartam, continentem sacramentum quod papa poscebat a Iordano, attulit; alioqui stolam dari Iordano papa prohibuit, sicut idem Mamardus notauit. At Iordanus per sex menses ieiunus fuit, et stolam non habuit.«

20. Tunc, ut refertur pag. 145, »presbyter Liprandus, in summa sua senectute positus,« inquit eius nepos Landulfus, »mihi ait: uideo te aliquantulum super me erubescere propter ea que aduersum Grossulanum dixi et feci. Sed ut minus idem erubescas, uero dico tibi, quod ego illam causam  reseruo soli Deo omnipotenti, et dum superest spes, multum desidero huius mundi uitam meam finire in manibus eorum, quorum protectione corpus et anima, prestante diuina gratia, protegatur a manibus eorum, qui protegendo Grossulanum, uoluntatem Dei occultare uoluerunt et uolunt. De ecclesia autem ista Mediolanensi, in qua consulis mihi manere et uitam finire, dico, quod illa est mihi, cupienti Hierosolymam adire, ceu nauis sine nauta et remige in portu putrescens; quod si uixeris secundum etatem tuam, eam talem experieris. Huius mei magistri consilium sequens, cum uellem prorsus dimittere Iordani administrationem delatus est ipse presbyter ad Pontidii monasterium, me nesciente.« Est illud, teste Puricelio pag. 419, trans  Adduam fluuium, S. Iacobo nuncupatum, cuius solius nomine notatur in mappis ad 30 m. p. Mediolano. Fundator eius Albertus anno 1095 obierat, adeoque recens ibi adhuc disciplina erat. »Presbytero autem Liprando posito in Pontidii monasterio, fama de Grossulano, redeunte ab Hierosolymis, aures Iordani et ordinariorum eius impleuit; et Mamardus Taurinensis episcopus iterum Mediolanum uenit; atque stolam, quam in precedenti Iunio«  »sine sacramento Iordano dare noluit, neque dedit; nunc, uidelicet in festo S. Nicolai, quando presbyter Liprandus Pontidium intrauit, super altare S. Ambrosii posuit: et Iordanus, osculans  eam de ipso altari sumpsit: que positio et assumptio, absentibus ordinariis et primiceriis, facta fuit.

21. »Presbyter« autem »Liprandus, in« isto »monasterio, coram monachis et fratribus, a festo S. Nicolai usque ad festum Epiphanie Domini,« anno 1113, »splendide,« id est cum magna edificatione, »uixit, atque in eiusdem festiuitatis nocte, quando spiritum emisit, magnus et suauis splendor domum in qua iacebat, admirantibus circumstantibus, illustrauit, et sic ipse predixerat fratribus. In illa hora, quando corpus eius efferebatur ad sepulcrum, solis splendor erem illuminauit; et nubes cum niue cessauit. Ipso quoque presbytero existente in uita, cum Grossulanus et ceteri Grossulaniste  calumniabantur eum et suam legem; nobilis miles Placentinus de faucibus mortis, ad laudem eius ereptus est. Quia, cum miles ille esset quasi in somno, sensit hunc presbyterum palpare guttur suum; et statim euomuit os piscis, quod suffocabat eum. Eodem etiam tempore cum domus cuiusdam affinis et sibi attingentis, arderet, repente imber fuit, et paleam et domum ipsius presbyteri integre seruauit. Quod si currerem per singula que fecit, ad laudem eius, deficeret spiritus meus . . . Sed Deus, qui per omnia secula uiuit et regnat, nunc et semper, anime eius benedicat. Amen.«

22. Hactenus Landulfus »Liprandi presbyteri« ex sorore nepos, a Puricello transcriptus, partim in Monumentis Ambrosiane basilice, partim ac precipue  in lib. Iu De SS. Arialdo et Herlembaldo, quorum librorum citaui paginas, quoniam ipse auctor hactenus ineditus manet, eque ac Historie Senioris Landulfi et Arnulfi, a Puricello promisse  quidem et luci parate, sed nunquam edite, quod equidem sciam. Ceterum nec ipse nec alius quisquam meminit ullius cultus Liprando ut beato post mortem impensi; sed neque superesse uidetur in ecclesia Pontidiensi intra uel iuxta quam sepultum opinari licet, monumentum defuncti ullum; quando nichil huiusmodi adducit Puricellus, omnia huc spectantia studiosissime scrutatus. Mihi tamen ad diem precedentem, ubi actum de S. Dauide solitario Thessalonicensi, Papiam uerosimiliter translato, coniectura uenit, illuc Pontidio translatum etiam corpus aut ossa quedam »Liprandi presbyteri;« siquidem inter reliquias, istic repertas apud sepulcrum regis Luitprandi, anno 1514 die 24 Iulii, preter »ossa et cineres ipsius S. Dauid,« censetur etiam aliqua  »S. Thome martyris et S. Liprandi,« nec facile est alium huius nominis inuenire, cui potuerit datus fuisse titulus sancti.





SANCTI ARIALDI CONCIONES II AD CLERICOS MEDIOLANENSES. De continentia sacerdotum.



CONCIO I.





CONCIO II.





CONCIO Ad Alexandrum papam, natione Mediolanensem, ut Herlembaldum uexilliferum Ecclesie faciat.






ANNO DOMINI MLXXII.
SANCTUS ANNO COLONIENSIS ARCHIEPISCOPUS.





uITA SANCTI ANNONIS Scripta grauiter iussu Reginhardi, Sigebergensis cenobii abbatis, a quodam, qui tamen nomen suppressit suum: satis autem indicat se Sigebergensis cenobii monachum fuisse.
.



PROLOGUS.

 Fides historie huius. Cum nonnullis id consuetudinis sit, reprehensioni magis, quam emendationi fraterne operam dare; cumque sint et alii, partim inuidi, partim rerum ignari, qui contraria sentiant de iis, que propositi operis series pollicetur: ea nobis utique consolatio est in descriptione uite sancti Patris Annonis, quod obedientie non leuis necessitas ad hoc nos impulit: et quod is laudes eius declamaturus in medio testis habetur, quem et deuotionis puritas, et rerum notitia urgent in idipsum: quem et auctoritas tanta roborat, ut etiam sit idoneus per se fidem facere eorum, que aliunde testibus uacant. Hic est, inquam, Pater Reginhardus, cenobii Sigebergensis uenerabilis procurator, [i. e. abbas], qui formam scribendorum tradens, ita me suorum ultimum huic operi subiugauit, ut cum uerbis propriis utar, eius omnino sensum sequar: sicuti moris est puerilis, elementa prima tentantibus, id sonare, quod prius uox monitoris premiserit.  Eius est impositi laboris merces, ipse legentium profectibus singulariter coronabitur: nobis nichil hic debetur, preter quod dum obedientie uoto precipienti concordauimus, suis participari premiis, aliquod spei patrocinium habemus. Quisquis ergo non immemor animalis bruti , quondam in nostra uerba diuinitus prorumpentis, hanc uel auribus dignatus fuerit historiam, credo, non ualde persone, uel uerborum uilitate mouebitur, dummodo narratio tota illi seruiat, quem in sanctis suis laudare »iuuenes et uirgines, senes cum iunioribus « per Psalmistam et monemur, et precipimur. Ceterum de prolixitate nemo causetur. Quem diligimus et ueneramur, cuius eleemosynis et patrociniis die noctuque sustentamur et regimur, honore digno nunquam a nobis recompensabitur. Quod et ipsum de suo quemque patrono, si deuotus est, sentire non dubitamus.



LIBER PRIMUS.


 I. S. Annonis parentes. S. Anno puer studiis militaribus adhibetur. Auunculus eius persuadet ei ut fiat clericus. Mire proficit in litteris. Anno generis et patrie sue decus, sideribus ipsis meritis altior, ex Alemannorum populis duxit originem. Pater eius Uualterus, mater Engela dicebatur: ambo studio religionis insignes, illamque, qua secundum seculum non adeo celebrabantur, claritatem, cum essent tamen ex ingenuis ingenui, nobilitate que est ad Deum, ualde transcendentes. Horum in filios et filias fusa fecunditas, posteritatis sue satis inclytam produxit familiam, aliis eorum in ecclesiasticas, aliis in seculares sublimiter transeuntibus disciplinas. Amplius autem bone sue indolis generositatem Anno moribus, ingenio formaque commendans, cunctorum oculis gratiosus, omnium animis amabilis cepit haberi. Unde pater magnis exhilaratus gaudiis, licet admodum religiosus esset, dum tamen, ut uir secularis animi, pro terreno nomine satagit, eum per exercitia  militaria mundo nutrire cepit. Datusque puer ad huiusmodi studia, didicit hinc interim fortitudinem moralium disciplinarum nobilissimam, dum crebras asperitates patitur algoris, dum inedia, sitique, super hec et uigiliis estuat: que cuncta in eo future  constructioni necessario parabantur. Sed celestis pater, qui »quos predestinat, hos et uocat ,« quod ante tempora secularia misericorditer in Annone disposuit, in fine temporum immutabiliter adimpleuit. De illo quippe ueridica uoce dicitur: »Non est sapientia, non est prudentia, non est consilium contra Dominum .« Eo itaque aspirante, auunculus prefati pueri, Babinbergensis Ecclesie canonicus, patriam, propinquos et notos inuisere ueniens, ubi conscius esse cepit erga Annonem deliberati patris consilii, protinus indoluit, egre ferens tam egregie indolis infantiam mundanis primitus conficiendam negotiis, ac non potius, quod futurum erat ad [ob] multorum profectum, ecclesiasticis informandum disciplinis. Quapropter explorata opportunitate, secretius conueniens puerum, et blande complexans, sic interrogat: Quibus studiis, quibusue occupationibus, Anno fili, inseruis? Eo dulciter et innocenter arridente, auunculus sermone, tantillo satis congruo puerulo,  de celestis regni gloria, uel penis inferorum breuiter premisso, subsequenter intulit: Placetne tibi seruitus Omnipotentis, et clericalis ordinis disciplina uel habitus? Quod cum ille libenter annueret, auunculus  ex abundanti letitia gratiarum uota corde et ore Deo persoluens, sic demum conuersus ad eum, ait: En ego proxima luce recessurus, professionis et ordinis mei locum, Deo prosperante, quantocius adibo: tu uero, fili, domesticis abiectis impedimentis, clam patre tuo discedens, in itinere me transeuntem prestolare, hoc certum mente habens, nunquam te ab illo deserendum, sub cuius protectionis alas nunc confugis, quoadusque in spem et gloriam tutius generis tui, non modo temporalibus, sed et eternis in celo commodis et dignitatibus amplificeris. Quid plura? Anno puer non pueriliter aufugiens, ut premonitus fuerat, inter fruteta salicum delituit, donec a pretereunte furtim sublatus auunculo in schola Babinbergensium, qui tunc temporis discipline, religionis ac studii feruore cunctis in Germania prepollebant, succiduis temporibus magnum Ecclesie documentum futurus, ad litteras positus est. In quo studio per incrementa temporum,  accrescente simul ardore discendi, ope et gratia comite illius intimi magistri, de quo ueritas testatur, »Spiritus ubi uult spirat :« maximas humanorum diuinorumque uoluminum acris ingenii adolescens hausit diuitias, unde postea suo tempore creditis sibi populis eructaret noua et uetera. Quidquid ad exercendum ingenium, quidquid ad nobilitandos mores competens, et iucundum auribus uel oculis sese offerebat, statim ut apis prudentissima ingeniose perlustrans, alueolo cordis intulit, et suis quandoque armis Goliath infandissimum iugulaturus , iugi meditatione torrentes eloquentie secularis, quasi per naturam uictor obtinuit.

II  . Mire proficit in litteris. Ab Henrico imperatore in palatium asciscitur. Forma corporis eius. His et huiusmodi profectibus in altum uelut cedrus Libani succrescens, ubi robur uirilis etatis ingressus est, magister scholarum inibi effectus, probitatis sue et uirtutum ramos longe lateque per ora multorum cepit extendere. Episcopos  accersitus adiit, nec latuit principes: a quibus pro sua reuerentia in amicitiam admissus, Henrico tertio Romanorum Augusto facile innotuit. A quo in palatium assumptus, breui apud eum pre omnibus clericis, qui in foribus palatii excubabant, primum gratie et familiaritatis locum obtinuit: hoc precipue diligentibus in eo omnibus bonis, quod iusti ac recti admodum tenax esset, atque in causis omnibus pro suo tum statu, non adulando, ut ceteri, sed cum magna libertate obloquendo, iustitie patrocinabatur. Erat autem preter uirtutes animi et morum gloriam, corporis quoque bonis ornatissimus, statura procerus, uultu uenerandus, lingua promptus, uigiliarum et inedie patientissimus, postremo ad omne boni operis exercitium nature muneribus affatim instructus. Cui de uirtute in uirtutem, instar aurore in ascensu suo, procedenti, sicut apud Deum creuit sanctitas, sic item de gloria in gloriam, de honore ad honorem in  dies proficienti, apud homines accessit auctoritas. Actum est hoc non humano arbitratu [libitu], sed consueta Dei prouidentia, qui sciens lucernam suam celeberrimo in candelabro ponendam, ut luceret  omnibus Ecclesie filiis, ne repentina exaltationis eius nouitas miraculum duntaxat gigneret, non letitiam, meritorum eius lucem ante uoluit mundo declarare, quatenus eo fructuosior eius fieret promotio, quo et gratior: quod et factum est.

III. Anno 1055  fit Coloniensis episcopus. Denique exactis in palatio haud multis annis, magna imperatoris, magna omnium, qui eum nouerant, exspectatione adeptus est Agrippine, que et Colonia, nobilem sedem, Hermanno, nominis huius presule secundo, ante paucos dies ex hac luce subtracto. Ad quem in lecto mortis  iacentem cum idem uenerabilis uir imperatoria legatione transmissus, post salutationem mandata regis absoluisset, et iam ad hospitium remeasset, testantibus qui aderant, idem pontifex dixisse fertur, et se ocius mortis iura subiturum, et Annonem uice sua Coloniam suscepturum. Atque illo post hec uerba obeunte, tametsi iam Annonem uelocius regredi necessitas regalis negotii perurgeret, non immemor ille tamen bone sue consuetudinis, funeri eius, quousque terre mandaretur, magna cordis contritione obsequebatur. Legerat enim, et opere, quoad uixit, semper impleuit: »Melius est ire ad domum luctus, quam ad domum conuiuii «: laudabile satis, imo necessarium cunctis inculcans exemplum: quoniam, sicut illic scriptum est, »in illa finis cunctorum admonetur hominum, et uiuens cogitat quid futurum sit .«

Iu. Colonienses egre eum suscipiunt. Coloniensis Ecclesia quantum sub illo creuerit. Per id tempus  imperator apud Confluentiam morabatur, et ecce adsunt optimates et capita populi Coloniensis, baculum episcopalem regi restituentes, inque locum defuncti idoneum successorem supplici prece unanimiter postulantes. Tunc, ut in his rebus fieri certum est, aliis atque aliis hac uel illac pro libitu suo uel commodo, promissis, consiliis, seu precibus regem sollicitantibus, Deus arbiter summus in cuius manu cor regis est, et quocunque uoluerit, uertit illud , non in alium, quam in solum Annonem, sententiam regis et uoluntatem deduxit, laudantibus aliis, aliis non sine felle reclamantibus. Suscepit itaque regiis ex manibus uirgam pastoralem, patris et magistri figuram pretendentem: suscepit et annulum in dotem fidei conseruande ad Deum et ad sponsam suam sanctam Ecclesiam. Nec mora, in similitudinem Moysi, dux saluandorum populorum Coloniam ingressus, protinus caninis rictibus oblatrantes audiuit: »Quis iste est, uel quis eum constituit principem et iudicem  super nos?«  Simulque pollutis et nefariis labiis clarum nomen diue memorie Brunonis archiepiscopi preferentes, eiusque facta quasi in ipsius laudem, re autem uera in derogationem Annonis sinistro corde iactantes, iterum iterumque tumultuose uociferabantur: Quis iste est, et ubi sunt illa, quibus amplificaturus est Coloniam? Hoc illi dixerunt, genimina et sequaces eorum, qui uiperea lingua Dominum Saluatorem fabri filium conuiciabantur : nobis autem et cunctis deinceps seculis luce clarius constat, ex quo Colonia fundata est, unius nunquam episcopi studio  tantum opes et gloriam creuisse Coloniensis Ecclesie. Sed his in locis suis plenius dicendis, nos historie uestigia insequentes, cepte narrationi operam demus.

u. Anno 1055, quinto Nonas Martii, ordinatur episcopus. Igitur auctoritate simul et metu regie maiestatis  pressi, qui quasi contra montem seu impetum fluminis niti frustra proposuerant, tandem necessitatem in uoluntatem uertentes, in consecrationem electi pontificis communiter consenserunt. Fit conuentus episcoporum, ac totius ecclesiastici ordinis uirorum, procerum quoque frequentia cum ambitione nimia, diuersi etiam sexus et etatis ingens populositas: quos omnes sua benedictione, sua gratia per seruum suum Annonem Christus Dominus ea die releuaturus, cum angelis aduenerat, sanctis omnibus pro conciue celitus destinato congaudentibus. Producitur interea ordinandus ante altare, uestibus sacris induitur, olei sacri liquore perfunditur, et uere larga sancti Spiritus infusione repente mutatus in uirum alium, anno Dominice Incarnationis millesimo quinquagesimo quinto, quinto Nonas  Martii, ponitur cathedra episcopali, ad regendam sanctam Ecclesiam et plebem uniuersam. Iamque instabat hora sacrificii singularis, cum ecce pontificalibus insignitus ornamentis, accessit ad altare pontifex summus, uere sacerdos et hostia Christi. Ubi quanta compunctione, quanta cordis contritione ministerium illud peregerit, quis sufficiat explicare? Totus enim in lacrymas fusus, tanti sacramenti uim in seipsum excepit, mirantibus nonnullis immensitatem lacrymarum, et cum gemitu quodam et suspirio, simulque pectoris tunsione, cordis illius secreta per hoc rimantibus. Ad cuius preces celum tunc patuisse nulli dubium, cum et ob hoc ipsum misericors et miserator Dominus eum posuerit, ut pro sui gregis excessibus intercedens, in tempore iracundie fieret reconciliatio. Postquam uero missarum solemniis cum benedictione pontificali finitis, conuentus ille solutus est, ipse deinceps in omnibus tam ecclesiasticis, quam reipublice negotiis haud  imparem se accepte dignitati gerebat, et sicut editioris loci insignitus, ita cunctis uirtutum generibus inter ceteros regni principes conspicuus incedebat. Reddebat sollicitus, que sunt Cesaris, Cesari; et que sunt Dei, Deo : quia Coloniensis nominis maiestatem et secularem pompam ambitiosius pene, quam aliquis ex precessoribus eius, ostentabat ad populum: nec propterea tamen inuictum inter tantas occupationum procellas spiritum, unquam relaxabat a studio diuinarum rerum. Ieiuniis non adeo, quam legitimis, se macerabat, sciens scriptum: »Omnia munda mundis :---et nichil reiiciendum, quod cum gratiarum actione percipitur .« Pernoctabat plerumque in orationibus, et per ecclesias, paucis ac certis comitibus, interdum uno tantum puero contentus, discurrens nudis pedibus, nonnunquam etiam cilicio ad carnem indutus, flens procedebat. Et diem quidem in disponendis priuatis seu publicis negotiis, noctem uero totam in Dei opere expendebat. Nam tunc penitentiam  agere, errata confiteri, commissa deflere, ob corporalis quoque flagelli castigationem, inferioris persone manibus tantus pontifex humiliare se non erubuit. Multa illius in pauperes, in peregrinos, in clericos, in monachos benignitas, mira liberalitas erat. Nullam intra diecesim suam congregationem pretermisit, quam non aut prediis, aut edificiis, aut stipendiis sua specialiter donatione auctam uita decedens reliquerit. In iudicandis causis subditorum nec odio, nec gratia cuiusquam a uero abducebatur: sed semper in omnibus propositam indeclinabiliter sequens equitatis lineam, ad euertendum iudicium nec considerabat personam pauperis, nec honorabat uultum potentis . Cuius rei idoneum satis et euidens subiicimus exemplum.

uI. Preclarum eximie humilitatis et uirtutis in imperatore exemplum. Rex Heinricus, Romanorum patritius, sceptra regalia moribus, prudentia et gloria  regaliter obtinens, ac iustissimis legibus tam in diuinis, quam in humanis administrans, ita se exterius agebat ad populum, ut sui tamen non obliuisceretur interius. Considerans enim tanti nominis maiestatem longe suis precellere meritis, nunquam insignia regalia sibi presumpsit imponere, nisi clam confessionis ac penitentie, uerberum insuper satisfactione, licentiam a quolibet sacerdotum suppliciter mereretur  . Ergo tempore quodam magna imminente festiuitate, cum pontifices, duces ac comites, cuiuscunque alius dignitatis seu ordinis uiri, regiam undique properarent ad curiam, cum et ipsum mos et honor impositus trabeatum exigeret procedere, non inscius sanctitatis et uite probatissimi inter presules Annonis, ut sue consuetudinis seruaret institutum, supplex et penitens eum cepit  adire. Mox sacer antistes auctoritate plenus, tali in negotio imperialem paruipendens magnificentiam, sicut parcere solitus erat inopi et pauperi, sic opportunitatem adeptus, misericors sine misericordia seuire cepit in principem. Nam uehementissimis illum inuadens correptionibus, quidquid animo pro iustitia concitato se obtulit, libere et constanter effabatur illumque durissimis uerberum plagis afflictum, non aliter ea die coronatum incedere consensit, quam prius manibus suis triginta tres argenti libras in pauperes expendisset. Nec abnuit imperator, sed cuncta eo ordine, quo dicta sunt, superni Iudicis respectu et passus est, et fecit: sicque demum more suo indutus processit. Miranda sane constantia presulis, nec minus laudanda humilitas principis: porro in utroque timoris Dei imitanda perfectio. Et quia se occasio prebuit, licet per digressionem, de eiusdem regis morte, in qua omnis iniustitie frena laxata sunt, inferre libet mentionem,  ob id precipue, quoniam uirtus non minima hic occurrit Annonis, quem prophetie spiritu subinde floruisse ueritas ipsa diffamauit.

uII. S. Anno preuidet regis mortem. uictor pontifex uenit Goslariam, que est Saxonie urbs. Obitus Henrici imperatoris. S. Anno nutrit filium eius. Quibusdam simultatibus inter ipsum et regem fraude malignantium obortis, cum rex mentem, quam conceperat in archiepiscopum, mandatis solito durioribus detexisset, presul ad audientiam ueniens, ratione et iustitia pro causa sua agere laborauit. Cui facultate erepta hac progrediendi uia, tandem in hec uerba prorupit: Rex excellentissime, celestis Regis intuitu, cuiuscunque discordie aut odii malum uel hoc anno non preualeat inter nos, quandoquidem anno proximo quid nos maneat, mentium nostrarum nunc penetralia latet. Que dicens, regem, quem presciebat hoc ipso anno moriturum, emendationis uite nisus est ad semitam reducere. Sed crescentibus per dies aliis atque aliis ex causis discordiarum  spinis, iterum curiam adiit in Goslaria, quo per idem tempus, magna totius regni principum expectatione, uenerabilis papa uictor, qui et Gebehardus, conuenerat. Illic compositis utrorumque animis in prioris amicitie statum, discessurus archipresul, sic sciscitatus est regem: Nunquid dilectionis et gratie uestre recedens amodo certus ero? Id rege haud aliter se habere testante, subiunxit atque ait: Scio, scio non nos mutuis in hoc corpore deinceps fruituros aspectibus, quorum alter in mortem cito rapietur, alter adhuc in certamine relinquetur. Idcirco ualere uos optans, quia satis fructuose satisque salubriter anime uestre Coloniam disposueritis, ipse qualiscunque pastor eius hoc in Deo presumens polliceor. Rex protinus metum, quem conceperat, pallore uultus insinuans, in quem ista dicerentur, uehemens perquisitor fuit. uos, ait, hec tam tristis exspectatio manet. Quod utique rex ipse, uelociter finiens uitam, uerum fuisse declarauit.  Eo autem uiam uniuerse carnis ingresso, fidei et deuotionis affectu non minus defuncto, quam uiuenti, sacer presul assistens, ieiuniis, uigiliis, orationibus et eleemosynis, spiritualibus uidelicet remediis, animam diuine bonitati reconciliare non cessauit. Instituit preterea annualem eius memoriam agi Colonie ipse quandiu uixit, nunquam illius specialiter immemor. Eius quoque filium, nominis et regni heredem, ad honorem imperii et ecclesie prouectum suscepit nutriendum, multorum propter hoc inuidiam contra se accendens. Sed non destitit in laborando spe fructus percipiendi, regaliter puerum nutriens, sublimiter erudiens, adeo ut ipsius postea testimonio, uir in toto regno profundioris animi illo non inueniretur. Fecit et hoc olim Ioiada pontifex sanctus in rege Ioas : sed non  dissimilem bonitatis sue retributionem, ut ille, sic et hic proh dolor! consecutus est. uerum his sepositis, ad uite eius instituta describenda stylum uertamus.

uIII. Crebro concionatur. Multi confluunt ad audiendas conciones eius. A primis ordinationis sue temporibus, congruum et uere dignum officio suo opus arripiens, iuxta docentis Apostoli monita: »In omnibus labora, opus fac euangeliste, ministerium tuum imple :« omnem episcopatus sui parochiam perlustrauit, homines fidei ac pene totius religionis ignaros, solo autem nomine Christianos, assiduis predicationibus ad catholice pietatis cultum informans, breuiter et aperte complexus, quid credi, quid sperari, quidue amari oporteat. Imperauit dein auctoritate pontificali, suasitque pietate paterna, singulos auditores hec eadem domi sue euangelizare, bonam illis pro hoc a Deo uicissitudinem pollicens. In quo cousque profecit, ut pueri quoque teneros infantie annos necdum egressi, fidem,  ut asserunt, beati Annonis inuicem discerent, inuicem docerent et ex ipsa boni studii assiduitate, singulis eorum eam mane uel uespere coram Deo pronuntiandi quasi lex inoleuerit. Habebat autem hoc insigne meritorum suorum apud homines indicium, quod quoties predicaturus in publicum processisset, tantis subito lacrymis immaduit, ut omnium corda ad miserationem commouisset: tum melliflua, et compunctione plena uerba profundere, clementiam Dei proponere, iustitiam non tacere: hortari bonos, ut ad meliora proficerent: malos, ut ad perpetrata cessarent, omnes in commune, ut se reos clamarent, ac pro totius mundi necessitatibus communem Dominum inuocarent. Quis unquam uel saxei cordis Annonem in ecclesia loquentem audiens, a lacrymis ualuit temperare? Denique ab exteris etiam et remotioribus prouinciis, ob solam indulgentie et doctrine eius famam, plurimi confluxerunt, omnibus deliciis preferentes Annonem audire, diuitias incomparabiles estimantes, eius indulgentia  relaxari, eius benedictione premuniri. Preterea pietate et misericordie operibus nullo erat inferior. Nam agricolas et debitores reddituum, antecessorum suorum nimietate uel superfluitate grauatos et prope nudatos intelligens, exactoribus ut parcerent iussit, singulis uel totum, uel ex parte, prout opus erat, remittens. Pauperum peregrinorum et infirmorum prima illi et perpes erat sollicitudo, imitanti eum, qui dixit: »Estote misericordes, sicut et pater celestis misericors est .« Illucescente enim primo surgentis diei crepusculo, ecce uelut examen apum, turba egenorum undecunque conuolans, eius quotidie fores obsedit, sufficientia alimenta hora statuta singuli percepturi. Inter quos omnes miserrimi quique numero uiginti quatuor perscrutati, seorsum congregabantur. Ante quorum pedes humillime procumbens pontifex summus  , postquam lauit ac tersit, osculum quoque cordis et oris impressit, necnon manibus aquam infudit. Consummato  ministerio humilitatis, uersus est ad opus caritatis, cum cibo et potu unicuique nummum porrigens. Iam uero imminente hora et necessitate, ubi et ipse consedit ad mensam, more solito, quotquot superuenerant, introducebantur ante eum ad conuescendum peregrini. Tum ex singulis, que mense erant imposita, partem prope deciman colligens, pro reficiendis hac et illac per urbem egrotis in locum unum separauit. Postremo mensa submota, surrexit uere pater orphanorum, uere iudex uiduarum, et tanquam diceret: »Sinite paruulos uenire ad me, talium est enim regnum celorum :« acclinans se, manu propria cibauit pupillos, refecit orphanos, aluit filios pauperum, delicatioribus escis ex mensa per seipsum in hoc reseruatis; preterea matribus eorum, familiarius suas illi miserias conquerentibus, necessaria misericorditer  impendens. Cum enim esset erga cunctos inopes misericors et compatiens, erga pauperculas tamen et earum infantulos speciali quadam miseratione ducebatur. Quod huiusmodi femine experimento cognoscentes, explorato nonnunquam tempore, in plateis sese gregatim obtulerunt, paruulos ei suos cum clamore supplices obiicientes. Interdum transiens, et pre lassitudine diutine expectationis in soporem uersos conspiciens eiusmodi puerulos exesos et seminudos, aliquem eorum, quem nec dignum oculis quis arbitraretur, pie ad se adhibens, materna uice exosculari cepit. Quedam etiam proprios non habentes, alienos infantulos expetierunt, in dubium habentes Annonem erga ipsas misericordia motum iri, si talibus onuste sarcinulis, eius conspectui presentarentur. Inter hec solemnis ei mos erat, uertente semper anno, a uigilia natalis Domini usque ad intacte genetricis eius purificationem, per continuos quadraginta dies quamlibet lactantem habere, cuius manibus aquam prebens, ipsemet pedes  ac manus paruuli lauit, moxque datis alimentis, solidum unum porrexit. Super hec et xenodochium Colonie construxit, languidos, et debiles, et omni destitutos solatio illuc inferens, deputatis ad eorum subsidia quotidianis stipendiis. Nunquam pauperem se inclamantem absque misericordia preteriuit, nunquam ueniens ad inuisendum egenos, monachos uel canonicos, absque caritatis larga manu remeauit. Sane in Cena Dominica quam prodigus fuerit, superfluum est memorare, cum nec parens quilibet ea die manum retrahat ab eleemosyna. His omnibus antecellunt numero et admiratione, que per nocturnas tenebras, solo Deo teste, rarissimis secretalium suorum duntaxat exceptis, operatus est, cum quibus, ut dictum est, noctu sanctorum limina circuiens, peregrinos et quibus non erat tectum, in porticibus, in angulis uasisque uinariis per plateas expositis, scrutatus est: quos inuentos pauit atque uestiuit, allato secum pro hoc ipso uictu et uestitu.

 IX. Lamentabile cuiusdam parturientis spectaculum. Cumque more consueto per cuiusdam noctis silentia pro negotio simili esset egressus, lamentabile et omni miseratione plenum in itinere offendit spectaculum, mulierem, quam ob inopiam nullus hospitio dignabatur, recentis et ipsa hora editi infantis partu periclitatam, super nudam humum sese lacrymabiliter uolutantem. Erat ergo uidere miseriam. Nox tenebris densis uagantem occupauerat, fatigatam tellus cenosa ac petrosa seminudam exceperat, fame et siti confectam frigus amplius uexabat, nullus mortalium aderat, et ecce, urgente natura, cepit cruciari, uoces emittere, suspiria crebra trahere: tandemque enixam prolem in puluerem fundens, ipsa disiectis hac et illac miserabiliter membris, nil ultra preter mortem exspectabat. Hac ergo miseria quid miserius? Superuenit igitur, ut dictum est, sacer presul, ac protinus uelut ictu sagitte transuerberatus, represso gradu, pre horrore et miseria  substitit attonitus: cum ecce grauitate pontificali postposita, instar uelocissimi cursoris reproperauit, impositoque humeris suis grabato cum stramentis, celeritate qua uenerat, recurrit. Mox abiecto a ceruicibus onere, incuruauit se quantocius ad iacentem, puerulum pannis obuoluit, ipsam a terra sublatam in lectulum collocauit, ac propriis extractis uestibus, utrosque diligenter contexit. In eodem loco dispositis pro sustentatione eius, quousque conualesceret, necessariis, processit uere precum suarum consecuturus effectum, qui tam humili et pio ministerio per horrorem cece noctis in minimis membris suis illi obsecutus est, quem quondam pro nobis incarnatum, uirgo Mater uilibus »obuolutum pannis, reclinauit in presepium .«

X. S. Ursulam et socias uirgines inuisit. Alia quedam subierat nox, et uir Deo deuotus, estimationis  humane fugiens oculos, uenerandos sanctarum uirginum cineres supplex cepit adire. Quod una ex consuetis mulierculis sollicite preuidens, necessitate simul et arte instructa, nescienti hac fraude obuiauit. Scilicet preter mendicitatem nil ad indigentiam corpoream certi habens, filiolum suum in lacte recenti positum, ante uenientis uestigia clam media deposuit in uia, seseque inde proripiens, cum festinatione in latebras immersit. Nec mora, sacerdos approximans, ubi primam uagientis infantuli uocem aure percepit, pre dolore totus intremuit, uarias animo gerens passiones, unde puer huiusmodi ea hora noctis illic haberetur. Interea uelut ad obsequium Christi, sub feno cubantis, impiger accurrens, flexo corpore puerulum a terra suscepit, memor sancti Simonis, qualiter olim infantiam Saluatoris piis ulnis amplexus , pacem et salutem sibimet imprecaretur et populo. A cuius deuotione in re dissimili et dissimilia sentiens, tali gratulabundus  onere ibat cubiculum repetens: illum imitatus, qui relictam piis humeris ad ouilia reportauit ouiculam . Confestim autem paterna sollicitudine nutricem paruulo procurans, quem carne non genuit, spiritali regeneratione per baptismum melius regenerauit: quem et a fonte sacro suscipiens, Annonem post se nominauit, singularis patrocinii spem ante Deum in illo sibi prouidens.

XI. Quidam ei necem moliuntur. Hec igitur quotidiana uiro Dei institutio, hec incessabilis sollicitudo, hic labor, hoc studium. Cumque talis esset, qui uerbis beati Iob dicere posset, »Oculus fui ceco, et pes claudo: pater eram pauperum ---et cor uidue consolatus sum: et cum sederem quasi rex circumstante exercitu, eram tamen merentium consolator: quia ab infantia creuit mecum miseratio, et de utero egressa est mecum :« conspirantibus quibusdam emulis iustitie, quorum nequitie complices hodieque fidem derogant Annonis  sanctitati, quadam nocte ad similia deuotionis sue opera progressus, insidias perpessus est. Furioso enim impetu uenientem inuadentes, furem criminabantur, obiicientes et alia, quorum ipsi sibimet conscii, et alienam sugillationem sine difficultate poterant erumpere. At sociis episcopi hec refellentibus, et sacrilegium esse dicentibus, clericum orationis gratia transeuntem his conuiciis agi: illi procacissimo responso fictum arguentes, ac prioribus peiora subiicientes, linguis uenenatis manus sanguine plenas mox adiunxerunt: non sine retractione seu bestie ferocissime in innocentem seuientes, cum eum birro uiolenter spoliassent, correptum crinibus in cenum protraxerunt, pugnis grauiter insistentes. Eius quoque comites cum insania simili non minus affecissent, furore satiati alacres recesserunt, illorum participes effecti, de quibus scriptum est: »Qui letantur cum male fecerint, et exsultant in rebus pessimis .« Sed concepta semel inuidia, modum nescit imponere malitie. Unde supradicti  malefici maiorem uesaniam spirantes, horreo dicere, necem archiepiscopo moliebantur, insidiis ei non semel, nec bis compositis, facinus exsecrabile, nec minus lamentabile, si copia daretur, perfecturi: quippe qui nec ipsi bonorum omnium capiti parcerent. Quod cum familiaribus et amicis episcopi certius innotuisset, nunc quidem gaudium de eius adhuc ereptione gerentes, nunc uero horrorem consideratione tanti periculi non ferentes, cum sacramento testati sunt se minime sinere illum amplius taliter egredi, ne forte exstingueret lucernam Isrel. Eorum uero consiliis et precibus persuasus, numerum orationum singulis in locis habendarum, deinceps in lecto recubans, uel in unaqualibet ecclesia consistens, nichilominus persoluebat. Abhinc quoque tale quid excogitauit, unde non iniurie sue, sed iusti zeli sollicitis pastoribus esset imitatio.

XII. Animaduertit in homines flagitiosos. Sciens quorumdam profanos et incestuosos opera libidinis  per noctem discursus, zelo iustitie inflammatus, nefarie commistionis homines deprehensos, ad exemplum omnium decaluari ac decoriari publice mandauit, presbytero cuidam ex familiaribus suis huiuscemodi potestate concessa: cui iugis imminebat ex obedientia necessitas, ab incipientibus noctis tenebris ad sequentis exordia lucis tales excursus obseruare. Nonnullas tamen illarum, quibus proh pudor! castitas uenalis erat, ad se accersitas uerbis castigans, donis quoque demulcens, uel ad continentie propositum, uel ad honeste copule coniunctionem deduxit, animas earum a morte saluans  per caritatem, que operit multitudinem peccatorum .

XIII. Aedem undecim millium uirginum adit. Confessio sacramentalis quid prestet. Tuetur mira humanitate famam lapse cuiusdam. Sunt quamplurimi sepulcris dealbatis simillimi, qui Phariseorum more de sanctitatis munditia foris tumentes, cum  sint ossibus mortuorum intus pleni , erga peccantes uel infirmiores quoslibet non compassione, sed conuiciosa quadam dedignatione feruntur: qua profecto peste Anno, suis in oculis humilis, nunquam laborauit. Siquidem nocte quadam, profundis tenebris omnia circumdantibus, ipse more suo sanctarum uirginum limen ingressus, aliquem secessit in angulum, quo secretius stans, precibus obnoxius inseruiret. Illic una ex consororibus in facie iacens, crebris singultuum et internorum gemituum uocibus, diuine miserationis aures feriebat, amarissimis lacrymis ac pectoris tunsione, perpetratam nuper carnis delectationem grauiter deplorans. Cumque immanitas piaculi stimulos compunctionis ei excitasset, acriores tamen reddidit iam iamque intumescentis uteri conceptus: quoniam etsi per emendationem uite sequentis, de benignitate pii Saluatoris presumebat, humani tamen improperii confusionem per secula se habituram, querelis  miserrimis non tacebat. Hac itaque gemina tribulatione inenarrabiliter angustata, spe collecta, uiribusque resumptis, solum humane miserie perfugium, eum scilicet, quem et offenderat, misericordem Dominum nostrum corde et ore, lacrymis instar riui currentibus, pulsabat: ut qui quondam pro peccatoribus natus, et pro peccatoribus mori dignatus fuerat, etiam sue solita bonitate succurrens infelicitati, sic facinus admissum remitteret, ut ignominie publice derisionem euaderet. O bonitas auctoris, o clementia Saluatoris: qui natura bonus, et potestate immensus, cum nunquam humani cordis lacrymas absque misericordia ualeat intueri, consolationem quoque iuxta suam magnificentiam desperatis subministrat! Cum enim talibus incumberet mulier afflicta clamoribus, ea inscia, pius sacerdos, quasi missus a Deo, retro consistens, aure diligentius adhibita, omnia plangentis ac deprecantis uerba percepit: nec erat difficile, tante contritionis causam coniicere. Tandem signorum pulsatione nocturnales  ad hymnos inuitata, surrexit e terra, chorumque petiit: quam diuine bonitatis minister clam e uestigio insecutus, ex ordine loci, quem in choro adiit, eius personam sollicitus inuestigauit, moxque recessit. Ut uero dies redditus est, uolens comprobare, quoniam »iuxta est Dominus his qui tribulato sunt corde :« qui etiam se per seipsum obligauit, dicens: »uiuo ego, nolo mortem peccatoris, sed ut magis conuertatur, et uiuat :« mittens ad consorores, euocauit eamdem, illa metum, quem conscientia suggerebat, pre oculis habente. Sed uenientem preter spem filius misericordie blande suscipiens, iuxta se sedere fecit, de uite eius qualitate inter alia colloquia quasi per ambages conquirens, ac causam meroris, quem uultu pretendebat, quasi nescius sciscitans. At ea uulnus lethale spiritualis medici manibus, ne feriret, offerre detrectante, ille non inscius morbi, ferrum apposuit, asserens se scire causam tristitie,  nec ignorare, quas, admissi penitens, illo in loco nocte proxima preces emisisset: eam confiteri tantum debere reatum, ceterum ex diuina miseratione in promptu esse et ueniam, et euadendi opprobrii possibilitatem. Sed ut rem fine concludam, illa confessionis uiam flebiliter ingrediens, diuine bonitatis beneficium in suorum casuum erumnis inopinato experta est. Denique merentium consolator, et sue memor fragilitatis, secundum Apostolum premonentem, »Considerans teipsum, ne et tu tenteris :« eam postquam in spiritu lenitatis sufficienter instruxit, militi cuidam e Saxonia, gratie eius largitate pre ceteris domesticis uso, sub sacramentis fidei debite commendauit, imponens illi, ut sub pretextu familiaritatis eam secum abducens, donec illicito conceptu liberaretur, ad quascunque necessitates ei diligenter assisteret, nec unquam, si sua gratia priuari nollet, huius rei cognitio domatis eius limen excederet. Expletis uero diebus partus,  cum et ipsa iam incolumis priorem recuperasset statum, eam itidem cum paruulo sue presentie reconsignaret, is protinus imperatis obediens, negotium hoc, preter se et episcopum, nulli cognitum, fideliter exsecutus est, post omnia mulierem cum infantulo ipsi representans. Mox pius pastor alibi delegato paruulo, ouem que errauerat, alacriter ad consororum suarum domicilia destinauit, laudis transitorie nil appetens, ut celesti mercede dignus inueniretur.

XIu. Degustata semel carnis delectatio, post fletum uehementius mentem incendit. Admirandum sane miraculum. Huic historie res non ualde dispar Colonie similiter accidit, quam exempli causa uenerabilis pontifex referre solitus erat: res plane memoria digna, et omnium bonorum ore celebranda et frequentanda. Cum enim lapsos magno desperationis malo liberare queat, non minus stantibus ingerit formidinem, ne presumptione sanctioris uite, ruine  pateant irreparabili. Omnes igitur hec audientes, aures cordis arrigamus, et quam sit »terribilis in consiliis super filios hominum misericors et iustus Dominus noster ,« cum spe et metu consideremus. In monasterio Domine nostre piissime Dei genitricis Marie quedam sanctimonialis, omni morum honestate, omnique uite sanctitate inter consodales suas a primo succreuerat tempore, eique speciale munus omnipotens gloriam uirginitatis, uelut quoddam diadema capitis concesserat. Sed cum instinctu superbientis angeli quedam de castitate ei subreperet elatio, aliasque iam dedignaretur consorores, uirorumque consortia, quasi nunquam casura, incautius admitteret, iuxta quod scriptum est: »Ante ruinam exaltatur cor :« magno blandientis inimici plausu proh dolor! in foueam corruptionis incidit. Sed misere commistionis opere perfecto, in se rediens, ingentis tristitie fluctibus pene in amentiam uersa est, reputans et quasi per  somni ludificationem hesitans, que esset, uel quid fecisset. Inter hec ubi anterioris uite puritas animum eius tetigit, uelut ictu fulminis in corde perculsa, gemitus et suspiria traxit amarissima, et instar repentini imbris cum eiulatu miserrime uocis tota ruit in lacrymas. uerum cum degustata semel mortifera carnis delectatio, conquiescente parum fletu, uehementioribus incendiis eius mentem stimularet, metuens ne post, etiam ruptis publice uerecundie frenis, in omnem preceps raperetur impudicitiam, celum suspiciens, alte ingemuit, orans, ut quia iam confusionem anime clam induerat, in apertam quoque ignominiam per conceptum partumque criminose prolis ueniret, quatenus publicis subiacens opprobriis, superbiam cum luxuria humilis et penitens deinceps effugeret. Id cum exorasset, aluusque intumescens indicia uiolate castitatis  oculis proderet alienis, illa omnis consilii expers, quid faceret, quo se uerteret, ignorans, omnium pre confusione declinabat aspectus: non somno, non esca, non potu, denique non ipsa uita delectabatur, quoniam incomparabilis tristitie profunditatibus operta erat. Nihil iam de peccati satisfactione meditabatur, nil de penis inferni cogitabat: solo, quo tabescebat, rubore liberari uotis omnibus exoptabat. Hinc factum est ut, cum nullum consolationis occurreret suffragium, secundum illum propheticum presagium; »Imple facies eorum ignominia, et querent nomen tuum, Domine ,« de Christi clementia spem tota mente conciperet. Ante ergo eius imaginem pro nobis crucifixi corruens, templum sancte genitricis eius ingresso, his precum querimoniis flebiliter usa est: Domine clementissime, mearum miseriarum calamitas tue pietatis penetret aures, nec meis offensus prauitatibus, tui plasmatis conditor pius immemor  existas. Heu me coinquinatam, heu me professe castitatis preuaricatricem, heu me confusionis eterne inuentricem! Merito nunc me cum maximo salutis mee detrimento infra omnes conspicio, que dudum meipsam nesciens, cum sim puluis et cinis, supra omnes in immensum gloriata sum. Quid congruentius tantam decebat presumptionem, quam huius turpissimi uolutabri detestabilis impuritas? Nihil mihi iam aduersus tuam bonitatem, Deus, querele remansit iuste, cum hec omnia propria patiar uoluntate, ceno me tradens libidinis incestuose, dein ore proprio imminentem publicam exprobationem petens, et quidem audientia indigna, sed utinam in hac parte. Ut audirer, non indicium sanctitatis, sed pena flagitii precedentis fuit. ue misere mihi, que celestis Agni perdidi sectatum , que uirginei cantici gloriam iam amplius non sperabo. Sufficiat mihi uel sola indulgentie uia, et his, te miserante, Iesu benignissime, confusionem erui.  Ecce pia genitricis tue pedibus rea et gemens aduoluta, per eius suffragia tue consolationis gratiam humiliter quero, conuersionis omnimode ueritatem promittens, et perpetrati sceleris amodo continentiam et penitentiam. Hec ea fletu maximo prosequente, qui respexit Petrum flentem , respexit et illam misericors Dominus noster, et quantum miseriis condoleat nostris, euidentissimo maiestatis sue dignatus est monstrare miraculo. Nam postquam clamare desiit, et a terra surrexit, uterus illius detumuit, male conceptus fetus euanuit, ipsa pre gaudio largius flens, debitam conuertendi sponsionem implere non distulit. Annis siquidem non paucis iugiter in penitentia perseuerans, corpus uigiliis et orationibus attenuatum, panis et aque tantum sustentabat edulio, sine cessatione lacrymas in humilitate tundens, et ex occasione sceleris admissi, priori uite sequentem longe anteponens. Quante uero fuerit contritionis, hinc datur intelligi,  quod, exceptis aliis intrinsecus orationibus, Psalteterium inter diem et noctem ter semper percurrebat, primo humi strata, secundo genibus affixa, tertio stans: ut merito deficiente spiritu, membra quoque lassarentur. Faciem cum macie pallor obduxerat, et diuturnitas inedie atque uigiliarum, uiribus pene exhaustis, miraculum ceteris sororibus ingerebat, nil extra suspicantibus, quam desiderio sponsi celestis sponsam suam caritatis languore tabescentem: quippe quibus culpe eius nullum patebat uestigium. Non enim tanti reatus confessionem humane committebat fidei  , que interdum nulla est, ubi maxime speratur, soli Domino fiducialiter clamans: Miserere mei, Deus, miserere mei: quoniam in te confidit anima mea. Talibus cum, sicut dictum est, annis aliquantis insistens operibus diuinam quereret propitiationem, ubi iam de spe uenie quid hausisset, ecce pestis antiqua  superbie sub pedibus iacens, contra eam denuo caput attollere cepit. Quod illa caute preuidens, et hanc esse causam ruine prioris animaduertens, quamuis lapsa, salubriter tamen edocta, suggestionis huius initia non, ut ante, negligenda duxit: sed festina sancti Patris Annonis presentiam adiens, omnem suorum casuum ordinem subtiliter enarrauit, consilii et precum eius iuuamina magno cordis merore petens, ne ea rursus in similia proruente, tanti temporis penitentia deperisset. Tunc sanctus pontifex secundum datam sibi sapientiam consolationis uerbum multipliciter proferens, eam non in propriis uiribus, sed in Deo confidere docuit secundum illud: »Sine me nichil potestis facere :« nil ita demones atterere, quam in humilitatis fundamento consistere, nulli se uel in cogitatione preferre, pre omnibus humilia de se sentire: ceterum peccati transacti noxa non teneri, si lugenda non presumat iterare. Mentis quoque eius qualitate intima consideratione perspecta, cum didicisset in elationis arma  uerti, quidquid pre ceteris quasi sanctior specialius attentasset, salutarem sanctamque dixit esse uiam, communis uite limitem non excedere, sed mandare, si nollet in interitum ire, ne consororibus contraria, singularis uite aliquid usurparet, cum comedentibus comederet, cum dormientibus dormiret, itemque cum abstinentibus abstinens, cum uigilantibus quoque uigilaret. Hanc prorsus esse regiam uiam, que nullam declinans in partem, per se gradientes in eterne salutis patriam inducat. His doctrine fluentis ancilla Dei salubriter infusa, benedictione percepta, monasterium repetiit, matremque uirtutum temperantiam  mox ingrediens, totius honestatis et religionis prorupit in fructus, communis uite legis contenta: nec ullam se uirtutibus superiorem, ita decedens, in illa congregatione reliquit. Hactenus nobis in descriptione uite uel morum Deo dilecti pontificis occupatis, iam tempus est aperire, qualiter quantumque per eum profecerit  in augmento diuine seruitutis Ecclesia Coloniensis. Id cum ingenii nostri tarditas utcunque presumat attentare, quis tamen ipso quoque carnis intuitu non uideat, omnem hic eloquentiam magnitudini rerum imparem inueniri? Et primo quidem mentis eius erga Deum et proximum ardorem plene prosequi, laboris est non minimi. Quod ne falso iactitare uideamur, hinc historie sequentis sumamus exordia.

Xu. S. Anno reformat monasteria. Cum per omnes cure sue congregationes, cuiuscunque professionis essent, regularis discipline tramitem licentia deperisse doleret, aliis pro uite necessitatibus, aliis pro mundi cupiditatibus extra uagantibus: uniuersorum prebendas pro supputatione annualium reddituum large disposuit, nonnullas ex suis adaugens: ut occasione libertatis erepta, necessitatem iugi claustralis cunctis induceret. In his exsequendis apostolicis utebatur preceptis , obsecrans  ut pater, increpans ut magister: interdum stimulos exorbitantibus ac recalcitrantibus addens, et catenus neglectam discipline celestis scholam temporibus suis mundo reformans. Quibus studiis quo plus caritate feruebat, eo sollicitius insistens, ad maiora diuine laudis opera magis inflammatus accessit, quinque monasteriorum structuras, ab ipsis fundamentorum initiis ad perfectum deductas, non animam tantum, sed et corpus omne, quinis a conditore sensibus institutum, ipsius addicens seruitiis.

XuI. Monasterium S. Marie ad Gradus construit. Itaque quod primum erat monasterium, quod dicitur, ad Gradus, in honorem sancte Dei genitricis Marie, iactis fundamentis erexit, omnique uarii decoris elegantia pulchre distinctum consecrauit, prediis ad  triginta canonicorum sufficientiam copiose delegatis: quos undique scientia, uita uel moribus exquisitos, illuc adunauerat. Ipse uero speciali deuotione dilecte sibi Domine totus inherens, cum eius patrociniis animam credidisset, etiam sepulturam in eodem sibi monasterio, adhuc futurorum nescius exstruxit, et quasi iamiamque migraturus, locum frequentabat, pernox in orationibus, sua suorumque peccata lacrymarum fluminibus expians. Cumque noctem totam sepe duxisset insomnem, sub ipso lucis exortu super mattulam, uel super nudam humum, aliquoties super gradus in ingressu capitolii  se reclinans, uix puncto temporis oculis in soporem clausis, surrexit. Cuius contritionis et abiectionis uirtus non facile credebatur in eo, quandoquidem familiarissimis suis non semper innotuerit, et ipse publicis obsequiis uallatus incedens, aspectu ipso tremendus et gloriosus seculi dignitatibus fuerit; qui tamen inter pauperes Christi degens, mitis et humilis semper exstitit. Nam ut a fratribus  nostris accepimus, cum eis residens, nonnunquam subridendo intulit: Quam magnum, quamque terribilem omnibus aulicis, ueniens ad eos, me ingero? quomodo caput erecto collo circumducens, seuos oculos in unumquemque retorqueo, totum me componens illi, sub cuius uestigia sint omnia ruitura? cum tamen inter hec pauidus atque timidus, longe deiectior intus incedam, quam ulli patescat fidei. Hec suis ipse de se confessus est. Ceterum quoties curie necdum presens adesse nuntiabatur, non laicus, non clericus, non comes, non alius quis potens, non episcopus, non ipse denique rex exceptus est, qui non habitum suum aliter excoleret, comam equaret, gestus quoque suos eo presente temperaret.

XuII. Prosperis igitur successibus in consummatione templi, quod ceperat, usus, ubi magis magisque desiderio superne iucunditatis estuabat, exiguos deputans preteriti temporis labores, eminentioris meriti arcem cupiebat apprehendere. Unde  secundo copiis contractis, S. Georgii martyris ecclesiam extra murum construxit, annuis redditibus abundantem, iuxta quod exigebat illic congregatio facta clericorum. Ad cuius dedicationem uotis omnibus inhians, reliquiis beati martyris adhuc acquirendis prepediebatur: et ecce, sicut ipso referente compertum est, nocte quadam sopore pressus, eumdem martyrem ex interioribus oratoriis S. Pantaleonis cum ingenti luminis frequentia procedere conspexit. Quem in amictu splendidissimo uultu roseo perfusum, cum mirantibus oculis ad nouam sue deuotionis fabricam gradum direxisse specularetur, illo iam ingresso, mox euigilauit. Illico diuine inspirationis gratia tactus, aliquid suis uotis consonum in illo persensit somno: tenebrisque finitis, omnis impatiens more, sancti Pantaleonis adiens sacrarium, auspice Deo, brachium preclari martyris Georgii, sibi presentatum, maxima cum ueneratione suscepit: idque comitante multitudine, cum  et processio solemnis fieret per uestigia, que noctu martyr calcare uisus est, ad locum ubi ingressus est  , baiulauit. Tunc secundum consecrationis ritum insistente clero cum pontifice, opportunitatem sermonis habendi tempus et locus expetiit. Repente igitur tumultu concitato, discursus hinc inde fiebat, nemine alium exspectante, sed singulis preoccupantibus locum, qui uoci predicantis episcopi uicinior estimaretur. Aliis uero parietes, aliis domos et arbores conscendentibus, plurimi duas per grandes trabes, per quas ad edificium muri dispositus erat ascensus, circumiacebant, innumeris subtus eas conglobatis. Igitur omnibus arrectis auribus et oculis in ora loquentis episcopi defixis, trabes pressure nimietatem non ferentes, cum fragore magno  corruerunt, iis qui super eas erant, pariter ad inferiora labentibus. Cumque molem ruentium turba subtus stans excepisset, clamor et concursus ingens exortus est, nullo dubitante magnitudinem periculi mortes plurimorum peregisse. Sed postquam facto silentio, nullius lesionis uestigium in aliquo repertum est, maior laudis et admirationum uox ab omnibus insonuit: quibus diuine uirtutis potentia meritum martyris sacerdotis tanto gloriosius, quanto iucundius patefecit. Huius itaque letitie suauitate perfusus sacer antistes, brachium sanctum manibus sumens, ecclesiam ingressus est, resonantibus in hymnis et supplicationum uocibus hinc clero, illinc populo. Interea splendor igneus celitus adueniens, ingredientem cum sanctis sanctum pontificem prosecutus est, uisibiliter in templum descendens, perpaucis eorum, qui foris erant, et prope nullis ab hac exceptis uisione. Qua de re plus in exsultationis uoce cunctis perstrepentibus, ipse tot diuine  presentie signis exhilaratus, magna cum securitate, magna cum deuotione totius ecclesiastici ministerii cultum peregit.

XuIII. Ignotus quidam senex hortatur eum, ut condat Sigebergense cenobium. Deinde cum totus in anteriora respiceret, eorum que retro sunt oblitus, in secreto cuiusdam noctis profunda quiete resolutis omnibus, more suo cenobium S. Martini transiens, uigiliis nocturnis monachos insistentes aure cordis et corporis audiuit, grauiterque suspirans, ad presbyterum quemdam occultorum suorum scientissimum ait: Nunquid cordis tui ianuam non pulsat, quod in tota Colonia sopitis omnibus, hi soli diuine seruitutis sollicitudinem habentes, hoc tempore noctis ad psallendum Deo consistunt? Et me quidem nichil dignum ministris eius exhibentem, cum in omnibus negligentem mea tulerit infelicitas, quam maxime monachis hactenus inutilis uixi. Et cum pectus feriens hec dixisset, oculis ad sidera  leuatis cum expansione manuum, corde et ore subiunxit: Te precor, uite mortisque dominator, et summe pater, te precor, ut huius lucis inducias mihi concedas, donec tuo munere proficuum quid et in huius religionis uiros elaborem. Qua uoce celos penetrante, domum regressus, primo mane limen beati Petri adiit: ubi residens in crypta secretius et psallens, a quodam superueniente sene his uerbis est admonitus: Ne mora sit, uenerande presul, in exstruendo requiei tue loco, quem Deo predestinante in monte, qui a preterfluente fluuio Sigeberg cognominatur, habebis. Dixerat, et ab astantibus quasi delusor citius repulsus est, episcopo uim uerbi profundius, quam dici possit, excipiente. Cuius ab hinc intentio non aliud, quam id, die noctuque uoluens, qualiter ad finem peruenerit, expediendum est.

XIX. Palatinus comes dat S. Petro montem Sigebergensem. Palatinus comes Heinricus, uir potentie secularis et glorie tunc temporis inimicitias aduersus  innocentiam Deo dilecti pontificis exercens, cedibus, rapinis et incendiis per omne ferebatur episcopium, ad deuastationem patrie presidio fretus in predicti montis uertice. Hunc iustis exigentibus causis, anathematis sententia feriens archiepiscopus, tandem ad satisfactionem coactum captiuumque traxit. Qui Coloniam ueniens, ad eius uestigia ruit supplex et penitens, et accepto communionis et indulgentie loco, pro grata se reconciliantis episcopi, beato Petro montem Sigebergensem dono contradidit. Tunc diu desideratum cernens sibi presul patere negocium, portentis quibusdam, que de monte rumor inuexerat, quasi iam currens, accepto stimulo reddebatur incitatior. E quibus hoc, multis astipulantibus, non improbabiliter fertur.

XX. Signum crucis in ere conspicitur. Interiacente prope milliario, uicus quidam Stieldorp dictus, memorato distat a monte. Huius incole Dominice  diei festo tracti sub iisdem diebus ecclesiam petentes, cum licentia populari uaria conferentes liberum quaquauersum dirigerent intuitum, contra montem prospicientes, repente signum crucis celo contiguum, quasi dependens uertici eius imminere cernebant. Quod dum pulchre ceu colorum uarietate distinctum singuli mirarentur, qui prudentiores erant, ingens dicebant esse ostentum, per quod portenderetur, triumphum crucis inibi digna ueneratione frequentandum, cultoribus loci fide crucis, non armis uisibilibus, semper triumphantibus

XXI. uisio duorum peregrinorum e Grecia. Anno 1066 templum Sigebergensis cenobii consecratur. Duobus quoque peregrinis ex Grecia per idem tempus apud Neronam, que etiam Bonna dicitur, hospitantibus, apparuit in uisu magne claritatis scala, a uertice montis in celum usque subrecta, per quam miri candoris agniculi letis gestibus ascendentes, etheris alta penetrabant. Et hoc in bonam  partem cunctis interpretantibus, ad edificium montis, diuersis uallatus artificibus, pontifex accessit: quorum alii arbores succidentes, alii succisas abigentes, alii terram effodientes, alii lapides aduehentes, omnes uero uariis in artibus pari studio feruentes, opus accelerabant, instante desuper episcopo et exactoribus eius. Quid multa? De celis auxilio prestito, consummatio templi prosperata est: quod anno Dominice incarnationis millesimo sexagesimo sexto, decimo Kalendas Octobris, nomini S. Michelis archangeli specialiter assignans, in honore omnium celestium uirtutum sub patrocinio gloriosi ducis Mauricii sociorumque eius consecrauit. Cumque sancte Crucis aram sanctificaret, et in eam reliquias imponeret, lux igneo celitus radians fulgore, pariter introire uisa est.

XXII. uisio S. Annonis sub misse sacrificio. Ex quo letum sumens auspicium, cum in occidentali plaga monasterii uersus Septentrionem, S. Martini  dedicaret sacellum [capellam], post peractum consecrationis officium ad altaris ministerium palliatus stetit. Ubi cum in contritione spiritus et compunctione cordis seipsum mactans, corporis et sanguinis Christi conficeret sacramentum, inter oculos et manus repente globus igneus emicans, tremenda uoluebatur uisione. Isque paulatim se colligens, totus est illapsus calici. Expauit sacerdos, et ut ipse retulit, pre timore extra se pene factus, herebat quid ageret. Temerarium iudicabat ultra manus ad benedictionem calicis extendere, quem tante maiestatis presentia repleuerat: et e diuerso culpam formidabat, si desistens, uniuersalis Ecclesie ritum infringeret. Tandem occurrit animo, Spiritu sancto reuelante, quod sui erat officii, benedictiones solitas percurrere: ceterum diuine dignationis fuisse, quod uisum est, que etiam inuisibiliter id quotidie operaretur. His et similibus electionem supernam suis arridere ceptis gratanter accipiens, locum augustissimis  edificiis excoluit, et exquisitissimis ecclesie ornamentis illustrauit, et amplissimis atque in multorum fratrum usus sufficientibus prediis locupletauit.

XXIII. Ex Italia adducit monachos in Sigebergense monasterium. Quam reuerenter eos habuerit. Silentium seruat ut monachus, et ceteras monasterii consuetudines.  Cum autem in omnibus Teutonici regni monasteriis cerneret antiquum illum regularis discipline feruorem admodum refrixisse, et monachos a uita communi ad rem familiarem curam omnem studiumque conuertisse, graui tedio angebatur animus eius, quod ingentibus expensis nichil Deo dignum confecturus putaretur. Interea contigit, ut pro causa reipublice Romam proficisceretur: cumque nonnullas Italie regiones peragraret, principes eius regni, ne a rege deficerent, suis exhortationibus confortaturus, ad monasterium quoddam, cui  Fructuaria nomen est, causa orationis diuertit. Ibi admiratus monachorum arctissimam, et secundum Regule instituta conuersationem, duodecim ex eis in opere Dei probatissimos secum rediens abduxit, et eos ad tradendum Galliis eiusdem discipline formulam, in Sigeberg constituit, prioribus monachis, quos aliunde asciuerat, honorifice in locum suum remissis. Quod eius factum imitati ceteri Galliarum episcopi, alii ex Gorzia, alii ex Cluniaco, alii ex Sigeberg, alii ex aliis monasteriis monachos euocantes, diuini seruitii scholam in suis singuli monasteriis instituerunt: adeoque breui conualuit felicis huius facti emulatio, ut pauca intra Galliam monasteria uideamus, que non iam noue huius institutionis iugum subacta receperint. Ipse uero monachos suos, iuxta quod in Fructuaria compererat, cernens arctissimis uiuere disciplinis, et conuersationis eorum opinione longe lateque uulgata, multos ad mundi contemptum inflammari, et eorum magisterio  se in uia Dei erudiendos tradere, magnas Deo gratias referebat, quod non confudisset eum ab exspectatione sua. Omnem quoque diligentiam adhibebat, ne quam earum rerum, quibus corporis imbecillitati consulendum sit, penuriam sustinerent. Honorabat ac uenerabatur eos, ut dominos suos: nec solum abbati, sed decanis etiam monasterii ita subditus dictoque obtemperans erat, ut ad primum eorum imperium, quantumlibet grauibus publice sub priuate rei negotiis implicitus teneretur, illico ex occupatis manibus surgeret, et omne quod iussissent, instar uilis mancipi exsequeretur. Cibos summa industria confectos quotidie, dum adesse potuisset, ipse eis inferebat, ipse apponebat, ipse potum miscebat, ipse quasi diuinas inter hec singulorum exosculabatur manus, ipse reficientibus ad omne obsequium quolibet famulo promptior paratiorque assistebat: intentusque lectori, postquam omne ministerium peregisset, in ascensu graduum, satis humili  contentus sede, quiescebat. Silentium quoque ac ceteras monasterii consuetudines, dum inter eos uersaretur, ita attentus sollicitusque seruabat, ac si pro excessibus suis ipse quoque quotidie in capitulo eorum causam dicturus, et sententiam accepturus foret. Nullus unquam pater tali erga filios ducebatur affectu, nulla mater. Omnes ut se diligens, singulis compatiebatur, et animam suam pro unoquoque paratus impendere. Hoc enim in Sigeberg, hoc in Saleuel, hoc in Grascaf, locis scilicet post ab eo constructis, studium erat, hic mos, hec institutio.

XXIu. Modo carissimus, modo plane inuisus est imperatori. In periculis ad monachorum preces recurrit. Porro a rege grauissimis sepe numero dissidens inimicitiis, nunc quidem in summam familiaritatem pene in regni consortium ab illo assumebatur: nunc uero, quoniam ea que in regno preter equum et bonum perperam gerebantur, uehementer detestaretur, et acerrime impugnaret, cum contumelia de palatio eiiciebatur, et ad exstinguendum  nomen eius, totum regni robur concitabatur. Hic uicissitudinibus per plures annos cum rege concertationem habens, semper uelut ad turrim fortitudinis recurrens, Sigebergensium fratrum preces in auxilium asciuit. Unde quodam tempore rege pessimis aduersum se consiliis inflammato, pergens ad curiam, fratribus in horti cultura generaliter repertis, ait: Commotionis et indignationis regie non inscius, iturus ad palatium, Deo me uobisque commendo. uos clypeus meus estis: uos presidium meum estis: uos, inquam, filii dilectissimi, omnia mea estis. Nulla mihi spes in militibus meis, nil presumptionis est in armis eorum. In fide loquor: maior mihi fiducia est in uobis, quam in omnibus illis. Itaque sit in benignitate Saluatoris, et in potestate uestre dilectionis, quemadmodum a rege uel a suis excipiar. His dictis, profectus est, et plerumque per imperium eius »qui  ponit terminum mari ,« rex a feruore cordis sui desistens, cum paulo ante necem, ultimumque, si copia fieret, exterminium Annoni et omnibus, que eius essent, minaretur, eo ueniente, quasi diuinitus impulsus surgens, osculum pacis ei cum magna dilectione porrexit. Quapropter in stuporem uersi quique circumstantes, inter se susurrabant: Ubi nunc ire? ubi nunc mine? ubi tot insultationes paulo ante habite? In his omnibus Dominica uox consideranda est, que sic promittit: »Ego me glorificantes glorificabo .« Et reuera non modo nostris, sed et retro temporibus difficile inuentus est, qui tantam pre se ferret maiestatem ad seculum tantam humilitatem erga Deum.

XXu. De Sigebergensibus que statuerit. Igitur post quam uoti sui compos, monachos suos in diuinis rebus ad omnium imitationem singulariter florere conspexit, omnem pro eis sollicitudinem in futurum extendens, publice excommunicationis et eterne  damnationis uindictam protulit in omnem hominem, quicunque eis ad nocendum pertinax et malitiosus incumberet. Deinde auctoritatis sue sigillo roboratam paginam fecit, in qua sub eadem contestatione decreuit, ne quis primam monachorum illorum consuetudinem immutare presumat: ne quis abbatem ad aliquod curiale seruitium, aut non regulare officium constringat: ne quis episcopus, uel suorum quisquam eo loco standi potestatem habeat sine licentia abbatis: ne quis aduocatus aut subdefensor, nisi quem uoluerit abbas, eidem monasterio uel bonis eius constituatur. Et ut maior his constitutionibus in esset auctoritas, priuilegium apostolice sedis Romam pergens expetiit, quod adhuc in pace et concordia agente Ecclesia, in hec uerba rescriptum accepit:

XXuI. »Alexander episcopus, seruus seruorum Dei, Annoni archiepiscopo sancte Coloniensis Ecclesie, in Christo Iesu fratri carissimo. Quod a  nobis, Deo dilecte frater, expetis, ex officio suscepto et auctoritate apostolica uniuersis debemus ecclesiis. At mihi tecum, in Deo dilecte frater, aliter agendum est, quippe apud uirum religiosum, et reuera tam operibus, quam nomine episcopum. Itaque ex parte Domini nostri Iesu Christi, et sancte Dei genitricis Marie, sanctorumque apostolorum Petri et Pauli, omniumque sanctorum et electorum Dei confirmamus et corroboramus abbatiam illam in perpetuum: ne qua persona magna uel parua, non aliquis successorum tuorum, non rex aut comes, nullus, inquam, hominum ex ea quidquam ad destructionem loci demoliri audeat: uerum omnibus inibi collatis atque conferendis, pax sit permanens et inconuulsa: et prima ista, quo modo instituuntur, apud monachos permaneat consuetudo, sitque illis de abbate libera electio. Si quis huius nostri priuilegii temere uiolator exstiterit, perpetui anathematis uinculis se innodandum nouerit, nisi forte resipiscens, digne satisfecerit. Qui uero pia deuotione  obseruator esse studuerit, peccatorum suorum omnium consequatur ueniam, et eterne beatitudinis gloriam mereatur.« In quibus pape dictis facile datur aduertere, quante sanctitatis et uenerationis iste nostrorum temporum  singularis presul in pectore tanti pontificis habitus sit, quem uirum religiosum, et reuera tam operibus quam nomine episcopum, sic uigilanter appellauit. Exemplar quoque regalis decreti ponimus ex parte, ne lateat lectorem, legitima prefati cenobii non leuiter infringenda:

XXuII. »Henricus diuina fauente clementia rex. Cunctis Christi cultoribus, nostrique fidelibus, tam gignendis, quam modernis innotescat, qualiter carissimus nobis Anno archiepiscopus monasterium, quod in monte Sigeberg construxit, nostre tutele et defensioni subdidit; et mercatum, telonium, monetam  atque predia, cum omnigenis ad hoc quesitis et datis, siue querendis et dandis utilitatibus, nostra regali auctoritate firmari et corroborari, postulauit.« Et post aliqua: »Itaque monasterium et omnia ad hoc pertinentia, in nostram accipimus defensionem, et regio more hanc inde conscriptam chartam propria manu corroborauimus, et sigilli nostri impressione insigniri iussimus.«

XXuIII. S. Anno alia duo exstruit monasteria. Post hec prudentissimus pontifex, adhuc huius uite dies sibi concessos uidens, ob id, quod scriptum est: »Iustus iustificetur adhuc ,« duas monachorum congregationes addidit: unam in regione Uuestfalorum, loco qui dicitur Grascaf; aliam in confinio Turingorum et Sclauorum, loco qui dicitur Saluelt. Quarum prior in honorem S. Alexandri martyris et sex fratrum eius: sequens, in honorem principis apostolorum ab ipso consecrata est. Has structuris et prediorum sumptibus abunde  ditatas, ad normam Sigebergensium uiuere instituit, adductis illuc eiusdem cenobii fratribus. Tunc demum numero quinque uirginum prudentium  perfecte admissus, non in uisu, non in auditu, non in gustu, non in odoratu, non in tactu sponsi uenientis offendere dignus erat uultum, per singulos sensus deputatis, qui perpetuis orationibus, uigiliis et eleemosynis, digno celestis Regis conspectibus ornatu, et uiuentem eum mortuum excolerent. O uere felix, nimiumque felix, qui tantorum fultus intercessionibus, si quid per quinque sensus deliquisset, uenia poterat aboleri facili. Cuius dilectioni quam uicem debeant sui alumni, magnopere singulis curandum est: qui totus in ipsis, ut unica mater unico pendens in filio, nonnunquam corporis debilitatem sustinuit ex compassione, qua erga illos afficiebatur, quod uno satis elucebit exemplo.

XXIX. Nundine Colonienses. Ardenti febre laborat uir sanctissimus. Subito mirabiliter reualescit. Instabat aliquando Paschalis festi singularis et iucunda  celebritas, et confluentibus Coloniam non solum ex omnibus prope Rhenum ciuitatibus, sed et de transmarinis, et adhuc remotioribus prouinciis absque numero populis ad nundinas toto orbe celeberrimas, fiebat ut ex ipsa frequentia geminum Coloniensibus immineret tripudium. uerum, quod huius letitie pulchritudinem magna poterat ex parte fuscare, uehemens febrium ignis inuasit episcopum: qui et decidit in lectum. Cumque Dominice cene dies illuxisset, et ipse membris omnibus defatigatus, ministerium sacri mandati se desperaret implere posse, quod speciali semper deuotione suo tempore frequentare solebat, maior ex tristitia morbus cordis eius intima penetrauit. Cepit enim uariis intus estuare cogitationibus, qui foris estuabat febribus: et nunc quidem, ne fructu tam pii priuaretur obsequii, ad id exsequendum modis omnibus surgere definiuit: nunc uero perpensis imbecillitatis sue uiribus, uix ad primum motum sufficientibus, stultitie  proximum iudicauit id conari uelle, quod, nullo dubitante, facultatem excederet. Hoc gemino cordis conflictu die consumpto, aderat hora, qua Rex summus, trementibus angelis, seruorum uestigia petens, humilitatis sue exemplum factis et dictis  fidelibus suis ingessit. Quod pius uir intimo mentis oculo considerans, in maximam afflictionem incidit, dum timuit ab eius excludi consortio, quem in hoc facto imitaretur et infirmus. Tum uero totus uersus ad preces, petiit ut omnium Dominus, cui presto est, cum uoluerit, posse, suis adesse dignaretur desideriis, concessis uiribus quas intentio pia supplex exigeret: premissoque puero, fratribus mandatum direxit, ubi breuissimo temporis interuallo, se, sine dubio uenturum, sustinerent. Illis inopinato nuntio retentis ab officio sacro, postquam cunctantius episcopi presentia offerri cepit, priores exspectationis tedio exacerbati, miserunt ad eum, dicentes: Nobis quid exspectemus ignorantibus, hora pertransiit, et  iam nocte uicina, hodierni diei reuerentie imminutione diuini cultus, non sine dolore plus iusto certe detrahemus. Mox igne caritatis, febrium ignes mitigantes, lectum relinquens pontifex, fratres adiit, et ex more linteo precinctus, ad ablutionis mystice ministerium preter spem omnium processit. Hic quam humiliter, quam pie, quam deuote uelut ad ipsius Domini uestigia procubuerit, quomodo per singulorum pedes lacrymans, eos capillis uenerandi capitis sui terserit, et osculo suppliciter honorauerit, illam quondam penitentem Mariam in oculis cordis semper habens , lectoris prudentie derelinquo. Sedentibus autem singulis in ordine suo, congregatio beate Marie semper uirginis, ipsius olim studiis elaborata, iuxta suam dispositionem una nichilominus tenebatur in parte. Ad quam, consummato in ceteris caritatis sue et deuotionis opere, ueniens, intimo dilectionis oculo defixus in illam, recordabatur et aliarum in Christo per se congregatarum.  Interim et prior ad animum rediit infirmitas. Hinc factum est, ut suorum quandoque desolatio cor eius pulsans, tanta subito miseratione eum commouerit, ut dolore correptus, in terram rueret, iamque moribundus, et omni membrorum officio destitutus, gestantium manibus ad lectum reportaretur. In eadem infirmitate triduo iacens, respiciente Domino piam eius sollicitudinem, qua timebat ne grex suus sacri uerbi pabulo per sancta solemnia careret, in ipsis Dominice resurrectionis uigiliis mirabiliter sanatus est. Cum enim matutinalia signa insonuissent, repente quasi diuino tractus instinctu, prosiliit e lecto, et a reclamante puero cubiculario, qui eum doloris insania suspicabatur agitari, calceamenta cum uestimentis uix extorquens, ad ecclesiam letus processit. Porro cunctis in admirationem uersis, ipse cum aliis cantans, et psalmum dicens ei, »qui ascendit super occasum, Dominus nomen illi ;« ad tertie quoque lectionis enunciationem accessit, solito iucundius et hilarius eam  perlegens. Ex hoc pastor bonus ouium, pulchris et paschali cultui condignis alludens tripudiis, generale gaudium suis extulit et cumulauit gaudiis, totam solemnitatis illius instantiam tam iucunde, tam deuote, tamque studiose peragens, ut nulli dubium esset, quin ad hec peragenda, dextera Christi resurgentis eum a lecto doloris erexerit.

XXX. Exteri quoque reges eum uenerantur. Componit hymnos quosdam. Preterea cuius fame uel nominis uir tantarum inter suos uirtutum, apud exteras quoque nationes fuerit, hinc estimari potest, quod Anglorum Danorumque regibus amicitia iunctus, donis et legationibus eorum crebro honoratus est: quod Henricum imperatorem in Pannoniam persecutus cum regno patriaque pulsum, et ad se profugum Hungarorum regem reduceret, ipse per industriam suam in subiugandis hostium castris, cunctis illis armis plus prestitit et effecit: quod cum epistolis legatos suos ad Grecie regem direxit:  qui reuersi Dominici ligni partem non modicam, aliaque regalium donorum insignia rege transmittente, ipsi presentarunt: quodque regina Polonorum, ex Teutonicis oriunda fama nominis eius ducta, ad inuisendum eum properauit, eiusque ditioni Saleuelt, et queque coherentia concessit, acceptis ab eo uariarum specierum et precarii condignis pretiis. In quo loco, sicut paulo superius commemoratum est, cenobium construxit, quod speciali quadam ueneratione semper dilexit, tum propter expertam inibi celestis gratie presentiam, tum etiam ob lucrum pagane gentis, in circuitu commorantis. Nam frequenter tumultum Colonie declinans, illic secessit, ubi spiritualibus studiis occupatus, quedam diuine laudis carmina uel hymnos composuit, quibusdam etiam reuelationibus interfuit, et contemplationi uacans, future quietis dulcedinem pregustauit.

XXXI. Omnia sua ecclesiarum ministris et pauperibus  elargitur. Cum autem diuitiis et gloria cunctos in regno precederet, quod forsitan fidem excedit, sepe nec nummum et prope nec nummi pretium sub sui iuris custodia reperit. Quidquid enim ab huius mundi diuitibus uel emendo, uel in precariam accipiendo, uel aliter acquisierat, mox in pauperes, uel ecclesiarum ministros expendit: hoc propositum habens, ne minimam saltem rem in omni proprietatis sue iure moriens post se relinqueret. Denique nunc multis, nunc paucioribus, aut certe singulis e fratribus nostris, coram eo positis: Quid, inquit, hominum estimatio me quasi magnum diuitemque celebrat? En exceptis utensilibus capellule, ministeriique pontificalis et hoc annulo nescio me saltem unum hodie possidere denarium. Nec enim inexplebilis auaritie thesauros meis congrego claustris, unde uel regis, uel suorum uita periclitetur, aut ingluuies satietur, eorum edacitati me satis in hoc obuiante, ut nec assem unum oculos claudens,  inter illorum ungues relinquam. Cuius uerbi quis finis fuerit, patet ex eo quod in egritudine, qua mortuus est, alienis fouebatur operimentis, quotiesque manibus ferebatur in occursum sanctorum, quos iam infirmus in suis liminibus ipse uisitare non preualens, ad se uisitandum plerumque deferri uoluit, habitu proprio carens, interim ab aliquo canonicorum contegi necesse habuit. O quantus ecclesiarum defensor ille exstitit, quam impenetrabilis inimicis Christi murus: non ex illis, in quos prophetia dirigitur: »Non ascendistis ex aduerso, nec opposuistis murum pro domo Isrel, ut staretis in prelio in die Domini :« qui summi Pastoris imitator bonus, animam suam pro ouibus suis obtulit , dum nunquam more mercenarii lupis ingruentibus cessit: sed semper eos aut uerbo seuerissime increpationis, aut gladio iustissime excommunicationis insecutus est, interdum etiam impudentiores quasi militari manu deterrens, porro contra omnes orationis inuicte scutum arripiens.  Exstant eius innumerabiles pro Ecclesia sudores, nec possent commemorari omnia, que pertulit ab impiis. Unum duntaxat, in quo potissimum orationis eius uis et efficacia cognoscitur, ad terrorem eorum, qui nunc quoque celis inuecto impudenter obloquuntur, inferimus: ut uel sero resipiscentes, quid cum Christo uiuens, possit, attendant, quem carne tectum, tantum potuisse forsitan mirabuntur.

XXXII. Comes Palatinus fit monachus. Deserit monasterium. uastat ditionem S. Annonis. Palatinus mente capitur. Postquam mons Sigebergensis  , qui uertitur in uictoriam, uictor utique uitiorum, tradente Palatino comite, ditioni S. Petri cessit, idem magne tyrannidis uir, quasi sopito peruersitatis igne, Gorziam uenit: ubi deposito pompe secularis cingulo, monachice paupertatis habitum sumpsit. Egit hoc arte sua diabolus, qui substantie spiritualis et angelice dignitatis creatura, per subtilitatem  nature sue nonnunquam ex anterioribus futura perpendit, et semel obnoxios gehenne, mille circumueniens dolis, dupliciter filios eius effecit. Hac usus fraude circa uirum hunc, eum post aliquod tempus a professione fallaciter usurpata deturbans, amplexus coniugales resque familiares repetere suasit, et coniunctis sibi nequitie sue septem spiritibus, cor eius intrans, in omnem deinceps flagitiorum uoraginem precipitauit. Is exosos habens omnes Dei seruos, utpote refuga, bella mouit, seditiones concitauit, et ad sue perditionis cumulum, ad exstinguendum nomen celeberrimi tunc pontificis Annonis, Agrippinensem urbem post rapinas et incendia, post cedes et detruncationes plurimorum, hostiliter aggressus est. Ibi cominus cum armatorum multitudine sedens, omnia per circuitum quasi seuus aper deuastauit, ignem pariter et ferrum  miscens. Interim sacer pontifex intrinsecus cilicio tectus, minori pro se, maxima uero pro commisso sibi grege sollicitudine estuans, die quadam cum processisset ad murum, uidit procul ignem micantem, et uicorum nuper incensorum flammam fumumque in sublime conscendere, incolis ex uno latere fugientibus hostes, ex altero ignes. Ad quod spectaculum pastor pius intimo dolore traiectus, non aliter, quam si gladiis omnium confoderetur hostium, ingemuit, et miserabilem emittens uocem: O me miserum, inquit, o me peccatorem, et o nimis infelicem, quem tanti mali, tanti doloris, proh dolor! inspectorem etas ingrata protraxit in hanc horam. Moxque loco cedens, intra matricis ecclesie limen sese recepit, et ante protectoris sui sancti Petri memoriam ruens, has lugens et eiulans edidit uoces: Heu, heu! Domine, quid commeruit grex et ouile tuum, ut sic rabidis luporum dentibus expositus, eorum morsibus attrectetur, eorum faucibus deuoretur? Se ledentes non leserunt: lesi uicem non rependunt,  gratis iugulantur, sine causa sedibus pelluntur, et quidquid penarum pessimus quisque dictante iustitia luit, hi, sola imperante crudelitate, longe durius exsoluunt. Ecce qualis clamor uiduarum, quante pupillorum et orphanorum miserie, quot pauperum contritiones te susceptorem eorum, te iudicem eorum, iamiam necessario prouocant ad iudicium. Miserere, pacisque nobis serenum adspira diem, in eum, cuiuscunque causa talis Ecclesie tue tempestas imminet, tue uindicte determinans sententiam. At uero Coloniensibus ad arma conclamantibus, ac pro defensione ciuitatis hostiles impetus bellicis apparatibus hac illac per murum obseruantibus, tyrannus quidem uelut dissimulans, in castrum suum, quod Cochomo dicunt, se contulit: magis autem, ut uiribus et multitudine se sequentium illic adunatis, iudicium sanguinis cum episcopo eiusque administris publice committeret. Contra quem cum episcopi milites nichilominus omnibus armarentur uiribus,  et studio partium quidam consanguinei cum Palatino, quidam cum episcopo ordinarentur, essetque ciuilis belli periculosissima cunctis suspicio, sanctus pontifex graui pressus angustia mentis, quod e duobus tolerabilius eligeret, ignorabat. Si superbiam hostis armis humiliare decerneret, occurrebat inhumana crudelitas, et miserabile scelus, cum frater fratrem, gener socerum, socer generum hostiliter prosternerent. Si uero aliter uellet, imaginariis oculis expugnande urbis miserias, ecclesiarum destructiones, clericorum uel monachorum contumelias, uiduarum pauperumque necessitates, postremo iuuenum et senum indiscretas cedes attendebat. In huius articulo necessitatis quod primum, quod maximum, quodque certissimum erat solatium, totum se contulit ad Dominum, cum ieiuniis litanias ordinans, et diuersa sanctorum oratoria lustrans. Iamque futurus quasi presens timebatur hostis, et sacerdos cum populo circumiens, tristes  meditabatur causas, nec tamen a psalmorum modulatione cessabat. Cumque ordine uenisset ad tricesimum quintum psalmum, cuius est initium, Iudica, Domine, nocentes me, atque in eum altius intenderet, ex ipsa psalmi conuenientia dolor cordis eius increscebat. Ubi autem ad uersiculum illum, ueniat illi laqueus, quem ignorat, uentum est, quasi presagio quodam de aduersario tactus, infremuit spiritu, lacrymisque cum uoce prorumpentibus, eumdem, diacono stupente, denuo repetiuit dicens: ueniat illi laqueus, quem ignorat, et captio quam abscondit, apprehendat eum. Hoc quomodo protulerit, orantisne affectu, an potius spiritu prophetantis, uel, ut melius reor, utroque modo, historie nil obest: quandoquidem paucis euolutis diebus, laqueus, quem predixit, incomprehensibili superni arbitri iudicio tam terribiliter hostem ipsum irretiuit,  ut inaudito seculis furore, uxorem suam, propter cuius mortiferam dulcedinem apostatauerat, propriis manibus interficeret. Nam militum prefectis bellantium acies foris instruentibus ad futuram, que sperabatur, cum episcopo congressionem, ipse residens in cubiculo iuxta sue cupidinis sociam, irascente Domino, nec diutius calamitates innocentium sustinente, in amentiam uersus est, ac mox dependentem arripiens bipennem, dilecte coniugis Adelheidis caput feriens amputauit, cursuque fores egressus, plausu manuum et cachinno, quid egisset, insanientis, ut erat, more exposuit. Exhorruit ad tam triste piaculum omnis etas, omnisque conditio, cessauitque tam operosa bellice conuentionis apparatio, singulis ad propria recedentibus. Ipse uero princeps et auctor seditionis captus, uinculisque a suis iniectus, quandiu superuixit, furiosus et impos sui mansit, propriisque calamitatibus contentus, in alienam cladem amplius grassandi nec  copiam, nec uoluntatem habuit. Tunc pius sacerdos, unicum celestis magisterii suis temporibus exemplar, opere complens illud Dominicum: »Orate pro persequentibus uos, et benefacite his, qui oderunt uos ,« mulierem miserabiliter interemptam, officiose ac nimis flebiliter terre commendauit, filium eius in sua suscipiens, affectu benignissimo nutriuit, multisque beneficiis indulgentissime remunerauit. Exinde Colonia pace repleta, pastoris sui iucundabatur in operibus: qui non solum diuersis misericordie deditus erat officiis, alens egentes, uestiens nudos: sed et ecclesiastice religionis decus amplificauit, monasteria construens, ministris Dei necessaria procurans, et semper in perquirendis et honorandis sanctorum cineribus infatigabili satagens studio.

XXXIII. S. Anno infert in Sigebergense monasterium corpus S. Innocentii martyris.  Cuius rei desiderio tempore quodam Romam ingressus est, Romanorum archicancellarius, sue deuotioni pariter  et ecclesie consulturus utilitatibus. In quo negotio non paruo illic tempore insumpto, Apostolice benedictionis impetrato commeatu, se cum suis ad regrediendum ocius absoluit. In eo autem positus itinere, precibus contendit ab Adelheida, tunc Alpium Cotiarum marchionissa, ut Thebee regionis reliquias, eius auctoritatis iussu mereretur ab Agaunensibus, eius quippe ditionis erat locus ille. Quo perueniens, licet splendide ac populariter, ut non solum archiepiscopum Coloniensium, sed et Archicancellarium totius Italie decebat, exciperetur, consilio tamen et prudentia magis, quam potestate, sibi censuit illic agendum. Proin de donis et promissionibus ad uoluntatem suam flexum habens sacrarum edium custodem, remotis aliarum personarum impedimentis, in secreto noctis paucis suorum admissis, ecclesiam ingressus est: ubi sacratissimum beati martyris Innocentii corpus una cum capite S. uitalis, reuerenter extulit, et tam sui uoti prosperitate,  quam etiam suspicione alicuius in populo perturbationis actus, profectionem maturius imperauit. Christo ergo uie preduce, post emensum peregrinationis sue pelagus, menia Sigebergensis cenobii contingens, sanctarum reliquiarum thesaurum auro pretiosiorem cum magno populorum tripudio, qui eo die confluxerant, illuc intulit tertio Idus Maii, qui dies Dominice ascensionis tunc gaudiis illustrabatur, ab Incarnatione Domini post millesimum sexagesimum nonum anno septuagesimo uertente, fratribus cunctis de patrocinio celitus collato, et de presentia diu desiderati patris pio gaudio solemniter sese agentibus.

XXXIu. Sententia memorabilis. Ignis miro modo exstinguitur. Hoc rumore Colonienses quoque tacti, frequentia magna cleri simulque plebis, eum ciuitatem sanctum post hec ingredientem, susceperunt.  At ille, ne quas ex Italie diuitiis opes aduexerat, sue sedis conciuibus minus communicasset, elegantis artificii sacellum [capellam], templo S. Georgii contiguum, instruxit, reponens in eo, quod a Roma detulerat, dignum ueneratione martyris Cesarii brachium. Quod ut apostolici nominis dignitas celebrius redderet, in honorem S. Iacobi sacraturus illud uenerabilis pontifex, cum populo processit: et ecce uorax incendium eo iam, ut mos exigit, infulato, repente ciuitatem uersus orientem inuasit minaciter. Tunc turbis ad eius exstinctionem sese certatim subtrahentibus, et episcopum uix paucis ex tam nimia, que confluxerat, multitudine septum relinquentibus, ille tanto merens impedimento, cum caput intra manus deponens, paululum resedisset, quasi responso diuinitus accepto: Non, inquit, sue uirtutis uim ignis, qui fraude malitiosi serpentis emersit, in periculum aliquod huius urbis hodie exeret: tantum plebs de hoc secura  redeat, ut in consecratione filie matris nostre, sancte scilicet Ecclesie, beneplacitum Domino ministerii nostri persoluamus obsequium. Protinus reuerso populo flamma nichilominus emoriens defecit. Itaque iuxta ritum institutionis ecclesiastice, cunctis in dedicando sacerdotem prosequentibus alacriter, ubi tempus expetiit, eminentioris loci petens apicem, mellifluis et compunctione plenis exhortationibus circumstantes alloqui cepit: cum repente per insidias inuidiosi hostis, edax denuo consurgens ignis, turbationem non minimam sacri uerbi auditoribus incussit. Quos forti commonitione, ne loco mouerentur, retinens episcopus omnibus in periculis primum asseruit presidium, laudibus Christi nullum preponere periculum: ipsos oculis inspecturos, si tantum stare deliberassent, quam uelox, nemine obsistente, furentis incendii fieret interitus. Adhuc eo talia prosequente, cum nonnullis contra facientibus, ceteri pro uerbi Dei reuerentia gradum fixissent, aspicientibus cunctis, uelut inundatione  desuper fusa, momento temporis totus oppressus est ignis, et ad maiorem Christi gloriam, regnante non minimum super eos incendio, quos ardor auaritie non passus est in audiendo sacerdote perdurare, ii, qui uerbis eius assensi fuerant, ne leuis quidem scintille uestigium in omni supellectili sua repererunt. Unde materiam dicendi sumens episcopus, in longum protraxit sermonem, multa de demonum insidiis, multa de Dei clementia disserens: finem, non initia, in Christianis queri; ceterum cepisse bonum, nec perfecisse, non modo nulli mercedi, sed et suppliciis obnoxium affirmans. Postremo in extollendis sanctorum laudibus immorans, hoc relatione dignum, cunctis suspirantibus, annexuit.

XXXu. Homo mortuus reuiuiscit. Quid conferant sanctorum patrocinia  . In urbe Roma uir quidam Andreas nomine, non opere, diuitiis et uite deliciis affluens, laxe conuersationis amplam terebat uiam,  animam oneri, corpus habens uoluptati: cui preter nomen Christianitatis et emortuam fidem, Christiane religionis nichil uidebatur inesse, excepto, quod beato Cesario martyri deuotus, ecclesiam eius cum cereis frequentare solebat. Hic generali mortis conditione preuentus, sero sui penitens, ultimum efflauit spiritum. Nec mora, corpus in feretro compositum, flentium et plangentium amicorum tristi ambiebatur obsequio, sepulturam eius ob quedam impedimenta in diem alterum differentium. Itaque protractis ad medium noctis excubiis, altoque stupore perfusis, repente feretrum moueri cepit: eleuansque caput, qui iacebat exanimis, cum undique circumspiciens, ampliorem uidentibus terrorem incussisset, fuge presidium nonnullis arripientibus, omnibus uero pariter mente consternatis, in feretro resedit. Interim prudentiores fiducia nonnichil resumpta,  procul quibusdam subsistentibus, propius accesserunt, et inspecto diligenter homine, quid rei contigisset, sciscitati sunt, utrum phantasiis diaboli luderentur, an insueta mortalibus lege ab inferis rediuiuus emersisset, uel, quod magis erat in suspicione, languoris immanitate pro mortuo habitus, oculos tantum intuentium fefellisset, ceterum uitam non plane amisisset. Ad hec ille grauiter suspirans: Non, inquit, simulate, sed uere mortis incidi sortem, at uero perpetue mortis sententiam et in anima et in corpore, proh dolor! luerem, si Cesarii martyris Deo digna non intercessisset supplicatio. Subiungensque secundum tenorem interrogantium, ubi fuisset, quid uidisset, et ut rediisset, ita ait: E corpore uiolenter eiectus, ad terribile nimisque pauendum Christi solium ducebar. Ibi circumstantibus cum tremore millibus angelorum, ego miserrimus conscientie reus, nec oculos in quemquam illorum supplex attollere presumebam: solummodo districti iudicis tristem sententiam accipiens, a teterrimis et horrore  plenis demonibus ad eterne damnationis loca trahebar absque misericordia. Pectusque feriens, ac nimis flebiliter ingemiscens: Illius, inquit, hore miseria nullis digne exponenda uerbis, mei cordis memoria nunquam elabitur. Cumque me flentem procacissimi demones cachinnantes, meisque casibus insultantes, ac perditionem atrociter impellerent, pretiosus martyr Cesarius, meis calamitatibus pie commotus, cum fauore sancte Dei genitricis, sanctorumque apostolorum et martyrum, procidit ante Dominum, uulnerum suorum stigmata demonstrans, et dicens: O clementissime Domine, tremendi nominis tui causa hec quondam libenter excepi, nec erat in his perferendis, licet caro gemeret, ulla reluctatio mentis: dummodo temporalium tormentorum asperitate corpus semel enecatum, nullis deinceps tristitie stimulis uel animam, uel carnem, te preside, afficeret. Quid itaque te, qui pius es, inspiciente, nouis in corde doloribus denuo premor?  Ecce qui meo credulus patrocinio, uitam suam mihi commisit ex integro, preceps impellitur ad inferos, iamque merito stultitie arguitur, qui uana spe seductus, me coluerit ut uite sue gubernatorem, quem in alleuandis saltem suppliciis habere non possit intercessorem. In his uocibus eo coram Christo rege iacente, piissima Dei genitrix uirgo Maria, cum reliquis sanctis se adiungens, filium et Dominum suum ad uoluntatem martyris sui flexit: per cuius imperium pessimis demonibus ereptus, iam uenie securus et uite, corpus ad hoc rei induere iussus sum, ut his cognitis, unusquisque sue salutis sollicitior reddatur. Hec homine perorante, cum adstantes stupor inuaderet, collegit se super feretrum, et obiit. Tali conclusione rem doctor egregius finiens, omnes suspiriis et compunctione, quod audierant, commendantes, mox allocutus est: Et uos, fratres, uosque, sorores, huius considerationem facti in cordium uestrorum secreta admittentes, ad quemcunque  deuotionis et seruitii cultum uosipsos sanctis Dei offerte, ut extreme tribulationis angustiis arctati, quemlibet sanctorum tanto letior quisque uestrum illic patronum experiatur, quanto deuotior hic in eius uixit obsequio. His ab eo dictis, nos ob id, quod paulo ante attigimus, docuisse scilicet eum, omnibus in periculis primum esse presidium, laudibus Christi nullum preponere periculum, memorabile quiddam, ipsius ore celebratum, subiicimus, unde possit adstrui, quod eum proposuisse non falso testati sumus.

XXXuI. Monasterium S. Cecilie perantiquum Colonie. Antique structure monasterium, titulo S. Cecilie uirginis et martyris, Colonie frequens habetur, in quo sacrarum feminarum exemplo, puellaris innocentie et etatis infans quedam dulcissimo nutriebatur affectu, omnibus, et precipue matri congregationis, unice chara. uerum immatura superueniens mors, tam leta principia simplicis et  iucunde indolis, amarissima sorte turbauit, iacebatque iam omnium oculis onerosa, que fuerat ante gratissima. Lugenda sane conditio nostra, que non solum nos in nobisipsis ultime separationis ineuitabilem necessitatem cogit pati, sed et in amissione charorum quotidiana, proh dolor! strage mortificat. Sic omnes homines quotidie patimur: sic et tunc predicte sorores passe, puellam in extremo spiritu constitutam ocius amissure, post uespertinos hymnos hora Completorii iam instante, chorum petierunt, ut sua Domino redderent, meste de suis. Necdum uero primorum modulatio psalmorum inchoatione sequentium plene perfecta est, cum subito tactu signi notissimi sorores ad egressionem anime migrantis euocate, non sine magne preuaricationis audacia, singule quorum relinquentes, diuine laudis opere neglecto, ad morientem quasi suffragium, magis autem periculum ex hoc allature, concurrebant. Ad quarum introitum oculos, mortis sopore clausos, puella uiolenter aperiens, impetu magno,  quasi nil aduersi passa, prosiliit c lecto, cursu petens abbatissam, eiusque apprehensa regiminis parte stridens dentibus et toto corpore tremens illa se tenaciter obuoluit, clamans et dicens: Fer presidium, domina mi, fer presidium. At cunctis insolite rei nouitate non minus, quam clamoribus puelle, more feminarum, cum emissione confuse uocis angustatis, mater tremebunda: Quid habes, inquit, filia? Illa respondit: Monstrosorum demonum ingens et horrenda multitudo cum sororibus fores ingredientibus irrumpens, ad inferos me secum abducere uelle minantur. Cumque causam huius mali mater infusa lacrymis sciscitaretur: Nulla, inquit illa, alias ob culpas id patior, nisi quod propter me detrimentum seruitii sui Christus habet: cuius laudes, si mihi sorores aliquid conferre uellent, oportebat prius debito fine concludi. Protinus ad imperium matris cuncte sorores ad monasterium regresse, tanto deuotius, tantoque obnixius diuinis  ceperunt laudibus insistere, quanto manifestius intellexerunt, propter illas neglectas et puellam esse periclitatam, et se non contemnende transgressionis offensam incurrisse. Quibus cubiculi limen excedentibus, puella lectulum repetens, ibi se strauit, et sororibus ad psallendum Deo chorum tenentibus, ipsa nullius horroris gestus pre se ferens, paulatim, ut solent morientes, deficiens, uita functa est.

XXXuII. S. Agilolfum episcopum Coloniensem transfert et SS. Eualdos eleuat. Sed ut ad priora redeamus, Anno beatissimus in terris excolens, quibus in celis associari totis nisibus festinabat, Coloniensem urbem diu fraudatam corpore martyris et episcopi sui Agilolfi, membrorum eius restitutione letificauit: que Malmundariensibus preripiens, in monasterium suum, quod est ad Gradus, cum magna ciuitatis exsultantis ambitione transtulit. Inter hec et duorum Eualdorum pretiosa corpora, reuelatione eorumdem martyrum instructus, de tumulis subleuauit: quos olim in Saxonia, Rhenus amne refluo  Coloniam sepeliendos aduexerat.

XXXuIII. S. Benigni martyris corpus inuenitur. Restat nunc commemorare, quemadmodum corpus beatissimi martyris et sacerdotis Benigni temporibus eius ad perpetuam Sigebergensium gloriam et salutem uel inuentum sit, uel translatum. In Sueuie loco, qui dicitur Cella S. uiti, quidam Alemannorum atque Burgundiorum dux olim ecclesiam constituens, suis eam bonis hereditariis ad sustentationem monachorum illic Deo militantium abundare fecit. Qui deuotione pariter et fide instructus, cum sanctarum reliquiarum studio Diuionem uenisset, inde rediens, corpus Deo dilectissimi martyris Benigni secum exportauit: qui diuinitus ab Oriente Galliis destinatus, post multos agones tandem sub Aureliano Cesare lancea militis percussus, in specie niuee columbe celos penetrauit. Illos quoque tergeminos fratres Speusippum, Eleusippum et Meleusippum,  a predicto martyre baptizatos, et apud Lingones egregie coronatos, una cum corpore S. Mamerti, ciuitatis illius episcopi, dux idem concedente Christo emeruit, letusque cum tanto celestis patrocinii pignore fines Alemannie repetens, ecclesie quam construxit, desiderabilem consignauit thesaurum, sanctis corporibus, ob metum futurorum, in sacrario cum attitulatione nominum, terre altius immersis. Post multos annos omnibus generationis illius hinc sublatis, cum locus idem regali cenobio, quod Eleuuange nuncupant, in proprietatem cessisset, et tantarum lucernarum fulgor incognitus mundo, puluere uilis sepulture tegeretur, ordinante Deo, qui producit Luciferum in tempore suo , cuiusdam operis intentione pauimentum sanctis corporibus imminens, a fossoribus apertum est. Proscindentibus autem illis humum, eamque certatim egerentibus, ex improuiso sanctarum reliquiarum sarcophagi discretis nominibus reperti sunt.  Illic magni meriti martyr et sacerdos uere meritis et nomine Benignus, ceteris nominatior inuentus ac subleuatus est, per idem tempus abbate Renigero, qui B. Annonis consanguineus fuit, cenobium illud administrante. Proxime dehinc Dominici natalis gaudia rex Babinberge celebrauit: ubi cum multorum procerum et dignitate pollentium conuentus esset, etiam abbas idem aduenit. Propinquus ergo cum esset Annonis archiepiscopi, quasi gratulaturo Benignum, qui mittente S. Polycarpo discipulo B. Ioannis euangeliste, uenit ex Asia, se testatus est inuenisse. Rapiens autem pontifex nomen ipsum ex ore eius: Benignum, inquit, te affirmas habere? Hic meorum specialis intercessor est monachorum: hunc meis petitionibus oportet ut indulgeas, si te delectat ex hoc iam ullum dilectionis mee beneficium. Ille, ut qui in persoluendo non parui ponderis argento regi obnoxius esset, ita respondit: Ecce ut pecunie, quam debeo, cura me leues, desideriis  tuis, ut uis, satisfaciam, mittens tibi non alium, sed eumdem reuera Benignum, qui in Diuionensi castro sub Aureliano martyrium duxit. Huic sponsioni presul gratanter annuens, quippe qui nullas opes haberet, quas non libenter in huiuscemodi commercium insumeret  , cum sibi mutuo fidem dantes, utrique recessissent ad propria, post mensem et dimidium monachos pretiosi corporis glebam ferentes, Colonie cum gaudio suscepit. Quibus fidem adstruere nitentibus publicis sacramentis, quod non alius, quam qui rogabatur, Benignus esset, non permisit, dicens in eius ueneratione, de quo agebatur, hunc se indubitanter habiturum. Premissoque  in Sigeberg huius letitie nuntio, ipse cum suis conscensis equis, comitantibus pariter ex Colonia non exigue multitudinis uiris et feminis, in ipso uespere Dominice noctis, que ieiunii Quadragesima initium erat, ad radices montis applicuit et descendentibus ad eum debita cum reuerentia processionibus fratrum, ossa sacra cum laudibus recepta sunt per noctem in ecclesia, que adiacet monti. Mane uero Dominici diei, quod tertio decimo Kalendas Martii exspectatione omnium illuxit, omni conuentu solemniter induto, diuersis etiam ornamentis, multisque luminaribus templo resplendente, sacer antistes se sancte memorie Erpho abbas, pios humeros sanctarum reliquiarum feretro subiicientes, resonante populo, signisque concrepantibus, cum magne deuotionis carmine precedentium monachorum, martyrem et sacerdotem suum Christo in odorem suauitatis ad altare presentarunt. Inde sermonem ad populum habiturus, altiora presul conscendit,  et totus pre gaudio lacrymis fluens, nunquam sibi iucundiorem illuxisse diem testatus est. Exponensque quis uel cuius meriti esset, qui portabatur, quod Benignus appellaretur, indicauit, dicens: Benignus, inquit, beneuolus dicitur, et merito: apertas enim aures ad omnium nostrum preces habet, et libentissime exaudiens, per seipsum accedit ad Deum ad interpellandum pro nobis. Nunc igitur, dilectissimi, tanti patroni presentiam habentes, erigite corda, et singuli, quid uobis expediat, illi suppliciter intimate. Mihi credite, si tantum fides non desit, quia Benignus est et nominatur, benignissime quodcunque petitis, annuens accelerabit. Annus Dominice Incarnationis, quo hec translatio celebrata est, millesimus septuagesimus tertius erat. Post hec duobus loculis nouis altrinsecus post altare compositis, medio inter eos uacante loco, in dextero beatum Innocentium, in sinistro uero beatum Benignum pontifex collocauit, et letitia perfusus, quasi ludens, ut plerumque solebat, loquebatur: erit ad libitum  meum rei processus, si quandoque dignus altario, medius inter uos recipiat. Alioqui ex me speranda uobis gratiarum actio profecto non erit. Que uox quamuis leuiter dicta, quam serio sit ab eis accepta, nos oculi fidei iam contemplamur: qui etsi corpore necdum uiderimus, merito tamen credimus eum inter eos locum iam accepisse. De cuius uita et operibus pauca pro numero, non ut debuimus, sed ut potuimus, auxiliante Deo, hoc fine terminantes, ocio interim indulgemus, ut iis, que de uirtutibus eius predicantur, elucidandis, leuiores assurgamus.



LIBER SECUNDUS.


 I. Quid uir tantus senserit de sacris reliquiis. Sine claue thecam, in qua S. Gregorii brachium, aperuit. Intentionem huius operis diuine laudis intuitu pre manibus habens, fictis narrationibus incumbere uehementer et ipse detestor: quandoquidem unde mihi spes est aliquantulum exhauriendi peccata, inde grauior accederet iniquitas, si preterquam ueritas est, uel a me ueritas est, uel a me uerum affirmatur, quicquam impudenter exprimerem. Deus enim nostro mendacio non eget : nichilominus et is, quem hoc opere mundo declarare uoluimus, ad hoc deuotionis nostre beneuolentia non delectatur, ut falsis laudibus per nos coleretur, qui ueris, etiam nobis tacentibus, quousque mundus uoluitur, semper adornabitur. Hec diximus, ut conueniremus eos, qui iuxta uoluntatem cordis sui metientes sanctum uirum, non credunt eum huius meriti, per quem talia, qualia dicuntur, possent  fieri: quippe quibus in signum contradictionis  et ipse Saluator positus est. At nos scientes sanctitatem hominis Dei, nec potentie Christi quicquam detrahentes, ad ea, que uel auditu, uel scripto probabilia de eo reperimus in signis et reuelationibus, atque iis, que prophetice locutus est, Spiritus sancti gratia sensum et linguam regente, ob posterorum notitiam hoc exordio colligenda accedamus. In cenobio suo, quod in monte situm est, frater quidam accedente molestia, in morbum aliquando incidit, nec ullum occurrebat remedium, unde spes esset meliorationis egroto. Quod cum auribus uiri Dei, qui tunc presens aderat, insonuisset, cursorem uelocissimum cum mandatis Coloniam direxit, ut brachium sancti martyris Georgii sibi quam celerrime mitteretur, asserens in hoc egroto certissime subueniendum, si liquorem, quo perfunderetur os sacratissimum, fide plenus in potum sumpsisset languidus.  Cumque ita, ut iusserat, brachium in capsula delatum sibi presentaretur, clauim ad reserandum petiit: tuncque primum reminiscens nuntius, eam se, nemine illius mentionem faciente, Colonie reliquisse conquestus est. Pontifex uero, cum quasi tentans aperire, duobus digitulis seram leuiter concussisset, testantibus nobis qui aderant, ad primam digitorum eius appulsionem resiliente propagulo, sonitus tinniens, ut ex uiolentis clauibus fieri solet, exortus est intantum, ut presentium aures acutissime feriens, stuporem non minimum eis ingereret, cernentibus hominem Dei clauis officium absque claue in apertione capsule paratissime peregisse.

II. Cecus tactu uestis eius illuminatur. Moleste fert se laudari. Quidam oculorum lumine destitutus, in sacrario beati Petri die quadam suppliciter eum interpellans, cum ad eius uestigia quasi spe cuiuscunque consolationis se industrie inclinasset, a parte lateris sancti uiri uestem manu colligens, uno  duntaxat ex officialibus episcopi rem considerante, oculorum loca fideliter defricauit, et mox extersa caligine, quantum fides ualeat, in exortu noue lucis, se non ferens ipse pre gaudio et admiratione, salubriter expertus est. Quesitor ergo stipis exigue, nullis terrenis pretiis adequandas diuitias in restitutione luminum adeptus, dissimulans quod acciderat, ad accipiendum quodlibet eleemosyne munusculum de cetero pietatem episcopi nec implorauit, nec exspectauit: sed recedens uti meminimus, facti cognitionem uni ministrorum eius dereliquit. Is ad mensam pontifice cum non parua uirorum frequentia recumbente pariter recumbens, sciscitante illo, ubi cecus idem haberetur, respondit eum impetrato illo, quod optauerat, illico recessisse. Quid hoc esset, uiro Dei ut ediceret imperante: Satis, inquit, et ultra consuetam mortalibus largitatem homini reuera contulistis. Nam ad uestre sanctitatis genua cecus proruit, inde surgens, abscessit uidens. Quid hoc munere prestantius? Merito magnus tanti largitor  doni, merito beatus et ad ista munera uocatus, qui profecto, tametsi concessis non similia petere uideretur ad promerenda sola, que et accepit, fidei gressus creditur attulisse, cum post acceptos oculos aliud quid accipere non quesiuit. Expalluit ad ista sacerdos, et totus subito exsanguis effectus, euidens ex se presentibus indicium dedit, quam inuitus hec audiens, existimationis huius in populo libenter aura careret. Imitator etenim eius, qui potentia sua signa faciens , quibusdam hec occultandi preceptum imposuit: ad eum, in quem peccatum cadere non potuit, fecisse non ignorabat, multo magis sibi faciendum necessario censebat, qui purus homo tanto procliuior esset ad ruinam, quanto contra hoc, quod Deus et homo suasit exemplo, ipse improuidus aliquando uel leuiter animo peccasset. Hinc accidit, ut quamuis diuine gratie donum expertus, non adeo tamen infirmitatis sue mensuram in his rebus transgrederetur: sed etsi quid horum forte eo nescio,  uel occasione magne necessitatis contigisset, modis omnibus id humanis auribus subtrahere, quantum in ipso fuit, non negligebat. Que res et materiam nobis hanc rationem effecit, et inuidis illi obloquendi fomitem prestitit, quasi qui de mortuo finxerimus, que de uiuo nec in suspicione uersabantur. Sed hoc ideo, quia secundum uiri secularis sententiam, que sibi quisque facilia factu putat, equo animo accipit: supra ea, ueluti ficta, pro falsis ducit. Non tamen his territi, ab reliquis aliquatenus deuocabimur.

III. Fert indignissime a se exspectari miraculum idque modestie causa. Ceco redditur lumen. uenerabilis pontifex die quadam missarum solemnia celebraturus, cryptam Sigebergensis ecclesie, ministris prosequentibus, adire cepit. Et hic homo, luminis eque carens officio, suis uotis opportunum tempus et locum ratus, eius conspectibus se suppliciter exhibuit, fidem ex uisione se collegisse testatus, quod ea, qua damnatus erat, cecitate liberari  posset, si quam usui manuum suarum exhibitam proiecisset aquam, hanc duntaxat ipse mereretur, unde male uacantes humidos redderet orbes. Non hec equanimiter humilitatis custos accipiens, magis presentium existimationem ueritus, quam diuine bonitati diffisus, hominem asperrima abiecit inuectione, fallacem eum et impostorem causatus, qui respectu paruissime stipis, odiose fraudulentie, que necat animam, se subdidisset: reuera ficte uisionis eum ex corde suo uerba protulisse, cum si quid de beneficio diuine miserationis eius miseria exegisset, potius hoc illis patrocinantibus agendum foret, quorum probata sanctitas omni mundo iam olim enituisset: non eius, qui quotidianis sordens piaculis, future discussionis metu et ipse pro quolibet reperiendo suffragio anxius staret. Sic pauperem confusione plenum ad ianuas relinquens, cryptam intrauit. Ab eius uero facie miser declinans, in angulum crypte sese contulit, superne pietatis aures  crebris feriens precibus, non incredulus uisioni sue, nec minus arrogans fidem euangelicis dictis: »Omnis qui petit, accipit: et qui querit, inuenit: et pulsanti aperietur .« Diu igitur gemitus et suspiria suppliciter eo trahente, quidam ministrantium clericorum, hec ipsa postea testatus, miserationis intuitu peluim cum aqua desideranti clam porrexit, quam a manibus sacerdotis ad sacrificium accedentis suscipiens, non sine diuine uoluntatis instinctu pro hoc ipso reseruauerat. Qua mox faciem totam cecus fideliter abluens, exspectationis sue moras iam nulli amplius conquestus est: quippe qui, fugatis tenebris, serenissime lucis diem sibi tunc primum illuxisse magnis plausibus exsultaret. Aestimans preterea mentis acrimoniam in episcopo tandem leniendam, si is, qui cecus ante, iam uidens eius presentie redderetur, post missas exeunti quasi congratulaturo prosternitur, uoces gratiarum congeminans, et celeritatem salutis impense palam, et ut erat, ab initio recitans. Ad que uerba presul,  quasi totus iam commotus, quod ratione minime conuincere quibat, saltem procaciori inflammati pectoris impetu circumstantibus ingratum efficere uisus est, frequenti iteratione minaciter inquirens. Unde presumptionis huius uanissimus attentator emersit, qui reuerentiam auctoritatis nostre uilipendens, huic iniussus [inuisus] aquam illam administrauit, et quid uel ego, nil hac in re habens, mererer, uel diuina dignatio concedere uellet, ausu improbissimo explorare ueritus non est, cum lex dicat: »Non tentabis Dominum Deum tuum?«  Tremefactus his inquisitionibus clericus, cominus stans, quod dissimulare non poterat, se simpliciter egisse uerbis utcunque collectis satisfecit, simul et ueniam admissi non segniter petens. Cui pontifex leniter alapam dans: Hunc, inquit, de me rumorem per populum disseminare uis, ut leuitate uulgari nouorum mirabilium effector passim celebrer, et instar antiquorum Patrum ego quoque meis temporibus,  longe meritis infra iacens, operum eorum specimen in signis et prodigiis mundo representasse dicat? Hac ne uane laudis aura transitorie tumens, inter eos nouissime reperiar, quibus ad Deum dicentibus: »Nonne in nomine tuo prophetauimus, et in nomine tuo uirtutes multas fecimus?« respondebitur: »Nescio uos, discedite a me operarii iniquitatis .« Tremenda sane comminatio, nec secundum multitudinem doloris illius hec consolatio temporalis. Idcirco te, uosque presentes omnes, et te quam maxime, non nostris, sed diuinis illuminatum beneficiis, inuocatione cuncta cernentis semel atque iterum iterumque obtestor, ne me mortalitatis huius tenebris adhuc circumdato, res hec alienis auribus aliquod sui uestigium, uobis prodentibus, unquam generet. Factum est hoc, et quod interim silentio tectum latuit, episcopo claustra carnis egresso, relatione clerici memorati, tam nobis, quam et aliorum fidelium cordibus commendatum est.

 Iu. Mire uitat omnem ostentationem. Sed et mulier egestate pariter et cecitate diuinis obnoxia flagellis, per relationem directis ad idem cenobium gressibus, procedenti post missas ab ecclesia summo sacerdoti prona aduoluitur, supplex et gemebunda. Qui suspenso gradu, sicut semper infirmiori sexui solebat, et huic pie condescendens blandis appellationibus causas querimoniarum eius percontatus est. Illa respondente, se premonitam in uisu, nec ullo dubietatis scrupulo teneri, si sue dignationis manus oculos eius lauando contrectaret, tenebras pellendas, propter astantes se commotum simulans, ut custodie traderetur, mox imperauit, in suspicione relinquens, uerbera quidem se ei multiplicaturum: alias autem ostentationem fugiens, curam in secretis adhibiturus. Cumque sedens ad mensam prandium inisset, lautiora queque ciborum ex suis manibus ad refectionem eius transmisit, eamque, finitis epulis, in cubiculum suum latenter iussit adduci. Quo intrans, duobus clericis et uno duntaxat puero cubiculario  arbitris, ceteris hac illac defluentibus, non, ut illa petierat, oculos eius tanquam presumptor miraculi, sed humilis magistri et Domini exemplo, poplite flexo, pedes eius lauit, manibus aquam infudit : post hec et alimentorum copiam administrans, nimirum per hanc humilitatis uiam et sibi et mulieri plus apud Deum profuturus. Nec hesitandum, inter hec pietatis et abiectionis officia eum in superna animum leuasse, et opem celestis medici pro ea implorasse. Nam residens, obsequio peracto, uelut qui responsum orationis admisse celitus meruerit, monuit eam benedictionis oblate perparum degustare. Que ubi uix eiuscemodi edulio palatum imbuisset, celeste sensit antidotum, et restitutis plene luminibus, cum immensis gratiarum actionibus humi prostrata, Deum in seruo suo Annone suppliciter uenerata est. Tum oculis eius, experimenti gratia, hec et illa proponebantur: cumque absolutissime singula queque discreuisse uisa  est, quinque solidos ei pro eleemosyna uir beatus impendens, ut sibi non charam harum rerum opinionem de se ne circumferret obtestatus est. At tamen minus ei credulus, abeuntem ad propria, donec uilla digrederetur, ab uno clerico comite deducendam curauit.

u. Aqua benedicta et crucis signo pellit hydropem. Inter hec adolescens quidam, uicinorum locorum indigena, toto uentre deformiter intumescens, sibi suisque factus erat inutilis. Hic meritis beati Annonis ex fama cognitis, uehiculo ductus, montem in quo Deo placitum est habitare, conscendit, presentiam eius adiit, aliquod tanti doloris remedium miserabiliter quesiuit: quod, etsi lingua cessaret, ipsa feditas et miseria hominis oculis obiecta, facile extorsisset. Exhorruit languoris immanitatem pontifex sanctus, iuuenemque miseratus, aquam benedixit, et ipsa moribundum potauit et aspersit. Inde crucis signo uentri impresso eum ad propria celeriter  remeare iussit, spem integerrime sanitatis abeunti cum fiducia promittens: eius usus exemplo, qui leprosos mundaturus, ad sacerdotes eos direxit . Siquidem in ipsa, que iam imminebat, nocte humor ille subcutaneus, in perniciem longo tempore male congestus, fluxu uentris  salubriter ad plenum est egestus: homoque pristine sanitati restitutus, proxima luce pedibus suis ad montem recurrit, Deo eiusque seruo Annoni, gratiarum uoces magnis letitie laudibus persoluens.

uI. Commiseratio eius in debiles et claudos. Miraculum illustre. Exigentibus aliquando negotiis publice administrationis, sua cuique principum regni parabatur in Saxoniam profectio, tendentibus singulis ad curiam imperatoris, que per id tempus Goslarie habebatur. Necessario itaque summus hic Coloniensium presul idem carpebat iter, Mansiones autem, prout opportunitas uie poscebat, diuersas  habens, ex itineris et hore decliuioris necessitate quadam die Corbeiense monasterium adiit, illic pernoctaturus. Necdum uero menibus ipsis successerat, tantum proximus habebatur: et ecce conspicit ex aduerso duos pauperes carrum uice iumentorum trahentes, in quo mulier membris omnibus debilis decumbens, causa stipis emendicande, hoc ductu, circumquaque ferebatur. Hec famosi nominis antistitem Coloniensem transit, comperiens, eleuata uoce petiit, ut in Christi nomine respectu S. uiti martyris, suis succurreret erumnis, datis subsidiis ad cemptionem asini quo subuecta, conuiatorum suorum iniurioso labori consulere posset. Piissimus sacerdos ad eius uocem, retentis habenis, quinque solidos uni e clericis et cubiculario tradidit, mandans ut dilatione prorsus remota, dignum tantis pretiis animal ubiuis inuentum mulieri festinato adducerent: atque iis dictis, quod supererat uie, celeriter percurrit. Porro ministris ad imperata satagentibus, asinus tandem uotis eorum  aptus obuenit: quem illi paupercule presentantes, miraculi sequentis testes postmodum exstiterunt. Nam illa cum in gratiarum uocibus iumentum suscipiens, nomen Annonis Deo digni pontificis ore frequentaret, mercedem illi pro beneficiis imprecans, nullius ante roboris, subito conquiescentibus dolorum stimulis, tante se sensit fortitudinis, ut prosiliens ad terram, solidis gressibus sanissima, quomodo uellet, uteretur. Eam currentem, uocesque dantem exsultationis, sed et obuiis quibusque exponentem, hec se meritis et pietate Annonis episcopi percepisse, iidem memorati duo stupentes, concitatis equis, post uestigia sociorum dominum suum Corbeiam persecuti sunt: sed certi commotionis eius et indignationis in talium rerum semper obiectu, nullis ausibus eo ducti sunt, ut hinc quidquam eius auribus intimarent, cum tamen eis interdum mutuo inde colloquentibus, aperte claruerit, eum isthuc minime ignorare, et merito: ex illis enim maximis  Ecclesie luminaribus erat, quibus per spiritum datur uel sermo sapientie, uel gratia sanitatum, uel operatio uirtutum, siue prophetia, uel aliud quid celestium carismatum: que singula singulis diuidens Spiritus sanctus, prout uult , in hunc prope generaliter mirifice contulit. Quorum omnium mentionem locis suis pro uiribus nostris exaratam lector habens, hic, quomodo prescius futurorum, per spiritum nonnulla predixerit, paucis relationibus accipiet, tametsi totum uoluminis huius corpus idem sparsim loquatur.

uII. Predicit Hildulphum sibi successurum. Ergo sicut ad nos usque ueris assertionibus propagatum est, omni ueneratione plenus Anno beatissimus, cum in Goslaria, uilla scilicet regia, publicis maiorum conuentibus interesset, quidam ex latere regis clericus. Hildulphus nomine, pro familiaritate petiit, ut codicem sacramentorum, qui uulgo Missalis dicitur, quem pontifex non parui decoris habebat, sibi  dono daret. At presul: Hac, inquit, interim postulatione carebis, donec iuri tuo conferatur omne ministerium, quod capellule mee claustris debetur.

uIII. Benno episcopus Osnaburgensis. Nec minori reuerentia excipiendum reor, quod in Gradibus, qui Colonie insignes habentur, quodam die cum uenerabili uiro Bennone, Osnaburgensis ecclesie presule residens, de archidiacono suo Sigewino cominus ueniente, dixisse fertur: Ecce uere Isrelita, in quo dolus non est. Quod ex ore tanti uiri non leuiter erupisse predictas episcopus reputans, ausu dilectionis et amicitie imminebat, ut uim prelati sermonis eius participaret notitie. Quem ille respiciens, primo, qua super eum existimatione moueretur, inquit, ac deinde subiunxit: Hunc profecto noueris in sede Coloniensium, meo iure quandoque recipiendum. Sed cum et hoc, sicut et illud superius, humano sensu dictum crederetur, et ob id negligentia quadam preteriretur, ipso tenebras has  egresso, successit in cathedram eius primus Hildulphus, secundus Sigewinus: quorum testimonio sanctissimus predecessor eorum, uera de eis prenuntiasse agnitus est.

IX. Egilberto episcopo Mindensi futura scriptis significat. Prophetia S. Annonis. At uero quibus exemplar epistole pre manibus est, quam olim dilectionis indicem Egilberto magistro suo direxerat eo tempore, quo Mindonensi preficiendus ecclesie, annulum et insignia reliqua, rege transmittente, susceperat, in hanc facile fidem adducentur, ne dubitent eum in multis futurorum scientia claruisse. Nam finem scriptorum faciens, in hec ultima uerba digressus est: Et tu me terre commendes. Hoc Egilbertus legens, sed inuitus accipiens, cum post tempus ambo conuenissent, in medium litteras illas proferens, quam earum conclusioni fidem deberet, ne sine difficultate dixit inuenire non posse: maxime, inquiens, cum progressior etas uires mihi iam  denegans, hoc quod posuisti, me a te sperare cogat. Ad hec Anno beatissimus: Minime, inquit, uerbis enim tuis rei finis, te superstite, refragabitur: et quod tibi littera sonuit, uiua uox denuo confirmat. Tu me terre commendes.

X. Quidam eius ministri, Iude proditoris more, ab illo deficiunt. Alia eius prophetia. Nunc Iude proditoris exemplo, de ministris eius nonnulli, quos copiosissimus ad omnem libitum eorum ornauit beneficiis, pro bonis mala nequiter reddentes, prorsus ab illo defecerunt. Horum unus hodieque, quando hec scribuntur, solis huius particeps, in eius contemptum uehementius insaniens, quasi liber, nec ullis cuiquam obnoxius seruitiis, ab illo prope milliari remotus, minaciter residebat, fretus firmitate munitionis sue, quam pridem sacer presul eidem temerario, pii patris indulgentia construxerat. Eam uero eius presumptionem multis indigne ferentibus, die quadam procedens ab Ecclesia Christi sacerdos,  in partes, unde huius mali superbia sese erexerat, oculorum aciem direxit, mouensque caput, ita locutus est: En ille meus, ut sibi iam uidetur, dominus regaliter tumens, suis securus fouetur tectis, nec ulla futurorum formidine compungitur. Sed ego per illam, quam in sancto Petro possideo, fiduciam iuro, totum illud presidium, quo nunc superbe gloriatur, non arietibus, non hasta, non clypeo brachiorum uirilium: quin potius ab ignauis et nullius constantie turbis expugnabitur ac destruetur. Idem post hec animositate plenus, in necem militis cuiusdam Coloniensis deuolutus est. Unde concitati Colonienses, ex agris et uillis plebeia contracta manu, munitiunculam illam circumdederunt, captamque subuerterunt, iuxta presagium Annonis episcopi, hec ipsa predicentis.

XI. Plurimum fidit Sigebergensibus. uir sanctus multa de se ipso uerissime predicit. Quis autem huius infidelitatis inuenietur, qui neget eum spiritu prophetico sermones, quos subiungimus, habuisse,  cum opere completos in sequentibus audierit? Quos in Sigeberg ad fratres familiariter habitos, auctoritate narrantium inducti, nefas credimus subducere. Cum illis enim in hilaritate sedens, quasi pater cum filiis, secretorum suorum conscios eos semper habebat, nec erat aliquod cordis eius arcanum, quod non eis credidisset. Que res, secundum illud apostoli, »Charitas foras mittit timorem ,« ausum eis subministrabat et respondendi, et quelibet ex ipso percontandi. In hunc ergo modum, quasi postpositis seriis, frequenter eos allocutus est: Simeon ille nominatissimus, pro Treueris inclyto gloriatur patrono, sed et Bardo sanctissimus, urbis Moguntine decus, reuera sanctitatis sue meritum plurimis indiciis commendantes, omni quidem reuerentia iure sunt colendi: uerum quia magni predicantur et sunt, donariis amplis honorari satagunt. At mihi meritis eorum non eque consociando, post depositionem huius corporalis sarcine, non erit ingrata  quantumlibet parui xenii deuotio, suscipiamque breuissime cere linique munusculum. Ad quod eius dictum arridentibus, qui assederant, senioribus, et an etiam ipse post mortem signis crebrescere uellet insistentibus, cum magna fiducia respondit. uoluntatis huius magnitudinem profecto uerbis aperire non sufficio: tamen ne secretorum meorum aliquid uestris inquisitionibus negetur, huius me desiderii semper et esse sciatis, et fuisse, ut in eorum oculis, qui me uitamque meam insectantur, adhuc aliqua signa per me dignetur exhibere Christus, tum et pro sui nominis augenda gloria, tum et pro meo auferendo opprobrio, dum illi placens apparuero, qui nunc in omnium reprehensione sum positus. Id uero signorum meorum erit initium. Ad littus Rheni fluminis, flentium et plangentium humeris exanimis adductus, ante memoriam sancte martyris Afre luctuosis obsequiis in nauim exponat: que circumacta, nil ultra solitum agente remigum  instantia, recto cursu contra sanctum Heribertum applicabitur, altiorem in ulterioribus, quam in anterioribus ripis stationem habens. uos autem unici filii mei et fratres dilectissimi, cum me semper letis gestibus susceperitis, adite quo ordine mihi tunc occurretis. Pro cantu fletus incomparabiles offeretis, ad psalmos et hymnos ora aperientes, planctuum et singultuum uoces potius emittetis, quotiesque repressis uirtute lacrymis immanissimi doloris psallere tentaueritis, toties in ipso conatu nouis fletibus deficientes, imperfecta saltem uerba uix exprimere sufficietis. Inter hec omnes et iuniores et prouectiores circa feretrum meum cum eiulatu miserabili ruentes, horrorem et miseriam maximam, non hominibus tantum, sed et angelis ingeretis. Hic mihi sepeliendi cultus a uobis exhibebitur, hec dilectionis, uicissitudo, hec erunt exsequiarum mearum insignia. Post hec membris terre matri consignatis, uos operti tristitia, tumulum relinquetis:  ingredientur uero cuncti milites mei, uocesque cum gemitu dantes, orationis Dominice supplicem precem ob requiem meam singuli Deo fundent. Quibus recedentibus, uniuersi ministri mei et mihi seruientes, in ianuam irrumpentes, clamores et suspiria congeminabunt, et ipsi quoque simili modo Deo me commendantes, ad sua quique conuertentur, uobis in tristitia et luctu perseuerantibus. At ego presentie celestis regis exhibitus, primo quidem conspectu tremebundus, nimiumque timidus astabo: sed accepta paululum fiducia, qua mox importunitate, qua scilicet precum instantia pro meis monachis agere contendam, uobis iam exprimere potero? Nec deerunt mine terroresque uenenatarum linguarum, quibus tristitia uobis inducatur. Destructio loci, uobisque dispersio predicabitur: passim quisque, prout animo collibuerit, de loco, de rebus eius, et de uobis sermones agitabit: que cuncta demonum instinctu fient, ut feruor studii uestri hac occasione quoquo modo infirmetur. Sed nichil horum uos pertimescatis.  Patris uestri dictis fidem adhibete: cuncta uobis ad abundantiam et omne commodum, amplius me mortuo, quam uiuo, seruient, ita duntaxat, si uos Domino seruientes, cepte conuersationis tramitem infatigabiliter curratis. Quod si subterfugientes, regularis discipline iugum excusseritis, animumque leuitati subiugantes, iocos et otia sectati fueritis, pigritiam et uite delicias amaueritis, contentionibus, murmurationibus, et detractioni operam dederitis, iam nunc scitote, quot monachi estis, malle me tot ethnicos eleemosyne mee deuoratores existere. Hec dicta beatissimi presulis Annonis equidem omnibus generaliter admiranda, quia rerum ueritate iam precesserunt: specialiter autem nobis non minus metuenda, quam amplectenda, quia nos potissimum respicit, quidquid in eis uel dulce sonat, uel amarum. Eo autem hic inserta sunt, ut sciatur gratia uiri sancti in prescientia futurorum, et ne contemnenda uideantur, que quasi leuiter interdum  dixisse perhibetur. Nam ut sciamus pondus et uim eorum, quedam subiungenda sunt, e quibus idem adhuc probari possit.

XII. S. Bardo claret miraculis. Preclarum miraculum in paralytici curatione. Apud Moguntiam, Germanie nobilissimam et populosam ciuitatem, magnam cuiusdam nominate festiuitatis celebritatem regni principibus, et ecclesiarum presulibus iussio regalis effecerat, qui diuersis ex prouinciis illic adunati, curie presidebant. In eo conuentu sicut meritis intus, sic et auctoritate foris singularis preeminens Anno, summus Coloniensium presul, quadam die populorum frequentia densissime circumfusus, ad immolationem immortalium sacramentorum ex more stetit in atrio principalis ecclesie, prope tumulum Bardonis archiepiscopi, eius nimirum sanctitate delectatus, que recentibus interim miraculis commendabatur. Cumque multam cordis contritionem habens, totus lacrymis flueret,   mundissimis labiis orationes solitas complens, ab altari descendit. Cernens autem quemdam toto corpore miserabiliter contractum, adherere tumbe beati presulis, isque esset non ignorans  suo more usus, contra sepulcrum stans loquebatur: Ignotos, et prope nullius deuotionis, ope celerrima respicis: hunc uero tuis innitentem semper obsequiis, tui iuris famulum, te diligentem, te precibus assiduis inquietantem, tanta hactenus obstinatione contemnere potuisti? Si nos tuis meritis ascribere uis, quod in aliorum curationibus hic actum esse fama confirmat, in huius reparatione contracti, nobis cernentibus, declara tue uirtutis efficaciam. Hec multis audientibus cum  dixisset, nulla intercipiente mora, eger in pedes repente constitit, incolumitatem suam et alio memorabili signo comitante, quod absque fluore sanguinis, absque dolore neruorum, integre sospitati momento redditus est. Quod factum Anno Dei seruus mira letitia suscipiens, magnoque preconio S. Bardonis nomen et meritum extollens, hymnum Te Deum laudamus, alte uocis modulatione inchoauit, tam populo quam clero pariter eadem deuotione consonante, signisque solemniter concrepantibus. Rumor totam mox ciuitatem peruolauit, edes regias intrauit: unum proceres, unum relique multitudines personabant, Annonis fide, uirtutem Bardonis emicuisse, meritis utrorumque sanitatem homini applausisse: quam tamen si lingua conticuisset Annonis, nec tunc quoque sanctitas annuisset Bardonis.

XIII. S. Annonis singulare studium et deuotio erga S. Seuerinum. Non inferiora dicturi sumus. Sanctissimus  uir multa deuotione celestes patronos excolens, speciali dilectione B. Seuerinum, sue sedis antistitem, semper in ore, semper in corde tenebat, id habenas studii, ut qui sibi dulcis et charus ex animo constabat, is et in ueneratione non a suis tantum, sed ab exteris quoque populis haberetur. Qua feruens intentione, tempore quodam gratum sibi uie laborem cum suis assumpsit ad illam opibus, omnique probitate tunc insignem Babinbergensium ciuitatem, ut sui iuris domum, in qua puer olim nutritus fuerat, filiam matris Ecclesie constituens, eius eam nomini consecraret et honori. Hoc per oppidum cum innotuisset, die qua sperabatur ipsa dedicatio, tantis pluuiis ab hora prima surgentis aurore tota celi facies obducta est, ut uehementiam imbrium nullius tecture operimentum arcere sufficeret. Cunctis itaque, quibus animo erat accurrere, tectis suis se tuentibus, pontifex a proposito suo uiolenter impeditus, tacitis precibus intra cubiculum cordis incubuit, ut imminens uel ad modicum interciperetur  elementum, quantum in his negotiis exigeret mora ecclesiastici instituti. Sed ultra mentis sue placitum hac prece nil proficiente, uelut ex magna iam commotione uocem concipiens, ipsi B. Seuerino caritatis minas intulit, dicens: Si me tuis auxiliis in hac pellenda inundatione quam celerrime prosecutus non fueris, certe tantis irritatus aduersitatibus, ad tui nominis reuerentiam Ecclesiam prorsus refugio consecrare. Mira res. Adhuc fragili carne pressus, sudabat in terris, qui talia loquebatur: alter uero cui mine intentabantur, unum cum Deo iam effectus erat, cuncti terroris expers, eterne autem securitatis heres: et tamen ad motum eius, qui uidebatur inferior, quoniam et infirmior, expauit eminentior. Nam ut putaretur irato uelle reconciliari, mox ut dictorum finem Anno fecit, conquieuerunt uenti, disparuerunt nubes, cessauerunt imbres, repentini solis radii, roseo lumine micantes, oculos subitam eris immutationem stupentes crebris  ictibus reuerberabant, et regnante serenissimi diei luce, omnis qui uel deuotione, uel curiositate illectus erat, cursu prosequebatur antistitem, ad noue dedicationis gaudia procedentem. Igitur arridente uotis suis serenitate celitus prestita, cum exsultatione uniuersorum, qui aduenerant, tanto letius consummauit illam, quam conceperat, consecrationem, quanto liquidius intellexit in hoc se nutui deseruire diuino, quandoquidem testimoniis elementorum idem uellet et Seuerinus.

XIu. Miraculum admiratione dignissimum de musca. Testis huius miraculi P. Reginhardus. Post hec omnia frustra queritur, eius ori quam propinquus fuerit ipse Dominus, cuius »oculi super iustos, cuius aures in preces eorum ,« »qui prope est omnibus inuocantibus eum in ueritate .« Non deerit tamen huic inquisitioni documentum satis egregium. Astabat quandoque sacro circumdans amictu conspectibus Omnipotentis, offerens  nostre redemptionis singularem hostiam super altare, quod attitulatione S. Michelis precipuum habetur in monte, qui nunc pretiosi corporis eius gloria illustratur. Oculi cordis in illam celestium secretorum speculationem intendebant, exteriores lacrymarum riuos emanabant, et cum uisibilis rei substantiam manibus contrectaret, hunc fidei complexibus dulciter astringebat, qui crucem pro nobis ascendit, ipsemet sacerdos, ipsemet et hostia: cui preces suppliciter fundens, pro episcopis, pro regibus, et omnibus in sublimitate positis, ac pro cunctis Ecclesie catholice cultoribus, eiusque pace instanter laborabat. Foris silentium agebatur, sed magnos clamores interior homo dabat, qui celos penetrantes, ad summe maiestatis thronum admittebantur. Interea toto sacramentorum ritu consummato, quod adhuc restabat, fractio panis fiebat. Pars in calicem mittebatur, residuum digitis sacerdos uenerabiliter tenebat: in quod intendens, ab  initio lacrymis replebatur, se protestatus indignum eius perceptione, quod nullus unquam sanctorum sine metu sumere presumpsisset. Currebant lacryme super lacrymas, crescebant gemitus, augebantur et suspiria: nichil aliud in corde, nichil in ore uoluebatur preter hoc solum: »Domine, non sum dignus, ut intres sub tectum meum .« Nec uero quasi noue compunctionis tunc in eum subierant stimuli: quotidianus iste mos eius erat ad sacrificium stantis. Interim oratione longius protracta, imago demoniorum, musca uidelicet spurcissima, uisu quoque nauseam generans, impetu super Dominicum corpus ruit, ereptamque morsu particulam, cum maximo dolore sacerdotis auolans exportauit. Cerneres eum subito colore mutato mortui similitudinem expressisse. Horruit ausum animalis immundissimi, nec minus pro se pauidus, ob augendas culpas id sibi reputabat euenisse. Sed ex maxima tristitia, maxima mox letitia creata est, et unde credebatur Satanas insulturus, inde quammaxime  confusus est, ordinante clementia Saluatoris: ut quod esset ignobilius in creaturis, quod uiro sancto tantum intulit luctum, eo gloriosius esset miraculum, per quod ad meritorum eius declarationem de eodem triumpharet. Siquidem uenerabilis pontifex his angustiis ultra stili nostri facultatem grauiter obstrictus, tandem cor et oculos in Deum fixit, nullis quidem indiciis rem alicui circumstantium prodens, auxilium uero non labiorum motu, sed animi contritione et humilitate lacrymarum ab Omnipotente instantissime flagitans. Quid multa? Omnis impuritatis amica, quasi uiolenter impulsa, precipiti uolatu rediit, murmure suo et sibilo quodammodo uim, quam patiebatur, aperiens, illudque quod raptu nefandissimo fragmen sustulerat, in oculis sacerdotis paterne restituit. Inde se uelut auolatura leuans, seorsum super altare ruit exanimis, dignam tanti flagitii penam luens. Tum uero meror, qui pectus sancti uiri sauciauerat, totus in gaudium  uersus est, nec puto quemquam tante facundie, qui plene possit exprimere illas gratiarum uoces, illudque diuine laudis iubilum, quod omnia personabant interiora, tantam Domini pietatem admirante sacerdote, quod eius lacrymis, qui puluis futurus erat, adeo fluxus est ad misericordiam, ut in tam uili animante sue potentie non dedignaretur exercere magnalia, quodque non minori prudentie sue miraculo res tam exigua, quamuis pretiosa, per illas moras, ne periret, reseruata sit, quam utique prescierat modis omnibus restituendam. Ad clericum deinde conuersus, qui sibi proximus assistebat, innuit ut incendio musca consumeretur: ipse uero sanctam communionem magna cum securitate suscipiens, Sancti spiritus gaudio comitante, ministerium illud debito fine terminauit. Hoc ne in dubium alicui ueniat, sciat qui eiusmodi est, Patris Reginhardi relatione nobis id innotuisse, cui ore suo sanctus pontifex idem affirmauit: nisi forte tante perfidie  sit, ut conetur astruere, beatum uirum de seipso non uera finxisse.

Xu. Conuentus principum Moguntie. Duo innocentes iuuenes sententiam mortis excipiunt. Dominus in forma Annonis eos a suspendio conseruat et liberat. Non suis meritis ascribit hoc miraculum, sed misericordie Dei. Quidquid tamen eorum, que dicuntur, in dubium uenit, cum non dubia, sed certa certis fulta testibus ediderimus, facile sui fidem capit ex uno, quod ad eius comprobanda merita, »mirabilis in sanctis suis Dominus ,« mirabiliter operari dignatus est. Res uero tali teste defenditur, ut ueritatem eius grauitas morum uerborumque ipsaque canities hominis, etiam incredulis loquantur, hoc principio editi miraculi tenorem exsequentis. Erat regalium obsequiorum in urbe Moguntia tempore quodam celebritas agenda, primisque de regno iuxta morem ad curiam euocatis, Anno uenerabilis, et famosi inter omnes nominis, a rege curam et administrationem huiusce tripudii tunc acceperat.  Cumque, ut iusserat rex, festinaretur a cunctis ad metropolim iam dictam, et ipse nichilominus idem cum suis iter accelerans, in quasdam terre partes pernocturus deuenit, ubi sermone celebri rumor circumquaque ferebatur, et regem cum suis inibi nocte proxima mansiones accepturum. Ea die concilio prouincialium facto, duo iuuenes, ut ex consequentibus intelligi datur, sententiam damnationis innocentes exceperant, furentibusque crudelitate bestiarum exactoribus, statim ad ceruicem positis restibus, ad suspendium urgebantur. Non erat eis excusationis uel uenie locus, nulla contra eos defensio, qui »iustificant impium pro muneribus, et iustitiam iusti auferunt ab eo :« solummodo cor et oculos ad eum habebant, »cuius omnia iudicia iusta sunt, cuius uniuerse uie misericordia et ueritas .« Iam gelidus per ossa pauor fundebatur, iam exspectatione sola mortis exanimes stabant, cum inter angustias ipsas ad exorandum  Dominum animati, clamores ualidos ab intimis dabant, eius omnipotentiam, eius inuocando clementiam, ut per interuentum cuiuscunque serui sui, quomodo uellet, fieret eis a morte liberatio: quandoquidem a cunctis exclusa pietate, nemo de presentibus parceret, nec esset, quem nature propinquitas ad misericordiam traheret. Audiuit Dominus, et misertus est, inuisibilemque uisibiliter adesse iubens potestatem, ad declarandum mortalibus sue diuinitatis de Annone testimonium, in eius eam effigie potissimum apparere uoluit. Nam illi cum ad patibulum manibus retro ligatis traherentur, in ipso mortis eorum articulo, quando duello seuo mors uitaque confligunt, circumstantes omnes iuxta famam superiorem de rege mentionem inferentes, eorum auribus eiusmodi confabulationis strepitum ingerebant. Protinus ambo tracti corporalibus oculis ad similitudinem quamdam percepti sermonis, sicut eis post referentibus innotuit, quasi regem ipsum  imperiali comitatu circumfusum aduentare conspexerunt, magne dignitatis clericum quemdam in illa frequentia secum habentem, cuius habitudo faciei totam, in qua pius agnitus Anno est, effigiem exprimeret. Isque uniuersis pretereuntibus, solus in miseros pios defigens obtutus, locum ocius adiit, seque medium utrisque supponens, hac manu dextrum, altera uero sinistrum ad medias noctis tenebras singulis in pedibus sustentabat. Nulla deinde in liberandis illis morarum obluctatio: pariter ab eo depositi, pariter manuum et uite libertati ab eo redditi, hac hortantis eos ad fugam uoce sunt commoniti: Cursu, qua placet, uiam arripientes, hinc miserandi secedite: liberator ueser, Deus potens et clemens. Eo cum his uerbis euanescente, manifestam diuine bonitatis uirtutem in se iuuenes admirati, quamlibet e uillis adiacentibus, effugiendi spe petere statuerunt: secutique iam non tam sui cordis, quam celitus propositum callem, in eam, ubi  minister gratie celestis Anno stationem ea nocte metatus erat, ingressi sunt: et mirum in modum, cum ubique numerose edes se offerrent obuias, solam Annone hospite tunc insignem, ceu eorum animis inscriptam, tecto itinere domum petierunt, cum tamen nulla ad eos uel nominis, uel presentie eius notitia peruenisset: illo nimirum ducente eos, qui se uiam testatur et uitam . At ubi primum insperatam uiri Dei faciem inter curiosorum orbium species offenderunt, membris omnibus concussi, ad eius uestigia uelociter proruerunt, illum lacrymis, illum gratiarum actionibus summe maiestatis seruum et amicum clamantes, per quem Christus se diem cum nocte facientes in ligno, per tot moras, ne suffocarentur, ad uitam seruauerit. Credendi maximum inde sumebatur argumentum, quod feda totam faciem operiente macie, nodorum ad colla adhibitorum uestigia cernerentur. Sed presul ab humilitate sua prorsus animum non mutans, homines a se iniuriose repulit, dicens eos cupiditate  lucri nequiter illectos, hanc fallacie plenam excogitasse fabulam. Nonnullis tamen ex clericis innuit, ut seorsum illis assumptis, rem inquisitione subtili plenius inuestigarent, mandans et de causis, unde damnati essent, questionem mouere: ut innocentia sua uel defenderent, uel improbarent, quod actum erga se celitus affirmabant. Sicque factum est, ut cum nullis instructi fraudibus, ad omnem interrogationem simplicibus responsis occurrerent, et diuinitus operata per pontificem uirtus innotesceret, et culpa uacantes iuuenes, iniuste damnati inuenirentur. Tum uero mox in laudem Creatoris brachia sacer antistes et oculos attollens: Non, inquit, hec meritis meis ascribere fas est: tua, Christe, sunt hec opera, tue profecto benignitatis in his declarantur exempla: qui uerus innocentie restitutor et amator, quomodo uoluisti, ne perirent, misertus es innocentibus. Aliquantis dein ex eleemosyna sua solidis in uiros expensis, ipse cepte uie se cum  suis dans, ibat, sicut dicitur, de »uirtute in uirtutem ,« habens et gratiam reuelationum multam. Hinc iam aliqua dicturum, copia per singula non patitur ire: paucis tantum partim hic, partim in posterioribus, lectoris erunt studia concilianda.

XuI. uisio eius. Non est consecranda ecclesia sine dote. Accidit ut ecclesiolam quamdam noue constructionis, intra partes regiminis sui sitam, die quadam sanctificaturus, cum suis conueniret. Dos autem, unde legitima nominis ecclesie fieret articulatio, nusquam reperiebatur ad manus, prediis, que acquisierat, aliis ecclesiis in eleemosynam ab eo distributis. Hac pro re multis estuans cogitationibus, diem ad noctis ingressum protraxit. ecclesiastica sanctione sciens inhiberi, sine dotis priuilegio talibus inseruire negotiis. Porro diuinum officium qualibet dilatione deinceps illic postponeretur, tunc quidem deliberabat insistendum consecrationi, post  autem et pro dote sollicitius satagendum. Huiusmodi definitionem post uarias retractiones animo concipiens, in somnum resolutus est: et ecce per uisum contemplabatur se prope quoddam altare consedisse, pontificali cultu splendide circumdatum: eam uero speciem pretendentem, ut putaretur iam iamque processurus ad quamdam dedicationis celebritatem. Cui protinus assistens uir canitie angelicus, uultu roseus, claritate simul et auctoritate suspiciendus, cum se Petrum esse dixisset, querere cepit, quid illic exspectaret. Sanctus uir, tanquam notissimam cerneret personam, manens imperterritus, se respondit ad edicule cuiusdam consecrationem eo uenisse, statimque subiunxit apostolus: Dotem, que competit, assignatam habens, id quod cupis, legitime poteris exsequi? Quia presul inquisitione conscientiam suam conuentam intelligens, id se dixit ex animi deliberatione proposuisse, licet ad presens dotis suffragio destitueretur, ne benedictionem,  pro qua uenerat, diutius suppenderet: quandoquidem in procrastinatione dotis diuinis nil obesset seruitiis, quam se, uita comite, sciret breui reperturum, et ex more traditurum. Hoc, inquit apostolus, ecclesiastica iura non habent, ut sine dotis commendatione, sponsa Christi thalamis admisceatur. Unde ne transgressionis huius occasione grauius peccetur, ex nostre potestatis auctoritate tibi concedimus, ut quoties necessitas exegerit, ab his, que matris Ecclesie sunt, dos filie prestetur. Euigilauit continuo pontifex, ordinemque uisionis sue, rationis oculo crebrius examinans, ne forte deceptionis ministra fuerit, a Deo se premonitum euidenter agnouit. Sic tenebris ad ingressum diei recedentibus, ipse certus ex uisione quid faceret ad consecrationis officium letus processit, ex predio metropolitane sedis eam, quam sine damno matris inuenit, filie dotem tradens.

XuII. Multe antique structure Colonie. Mauri martyres 360 Colonie cesi. uisio alia S. Annonis.  A sanctis Mauris flagellatur. Crypta apud S. Gereonem fit auctior. Ut autem antecedenti narratione comprehensum est, eius in diuinis rebus studium omnis etiamnum Colonia testatur: que multis sanctorum congregationibus repleta, habet in singulis, quod monumentorum eius posteris reseruet. uerum inter multas antiquitatis structuras, quibus ipsa ciuitas nobiliter excellit, beati Gereonis olim eximia celebrabatur fabrica, quam Helena Christianissima matrona, Constantini mater, regiis sumptibus in rotundum erexit, ita marmorea pulchritudine, aurique luce foris et intus resplendentem, ut ad Aureos sanctos appellaretur. In hoc sanctorum ambitu, sicut fama loquitur, post beati Gereonis et sociorum eius interfectionem, milites ex Mauritania numero trecenti sexaginta, pro fide pariter trucidati, eamdem cum beato Gereone, sicut animarum, ita et  corporum requiem meruerunt: sed in negligentiori ueneratione habebantur a populo, eo quod in Australi latere templi, sue memorie cryptam satis humilem, et paucorum receptioni propter angustias habilem, obtinentes, ex accessu rariori per etatum successiones e memoria pene sublati essent. Que negligentia multis increscens annis, sic et Annonis sancti durabat temporibus, donec nocte quadam eo quiescente, reuelationis huiusmodi salutari correptus est uerbere. Sublatus in excessum mentis eorumdem Christi martyrum, sanctorum scilicet Maurorum, multitudinem cum magna luminis gloria uelut ad concilium uno in loco congregari uidebat. In quos cum mirantibus defixus oculis, quem uisio ipsa finem esset habitura, summa sustineret exspectatione, raptus continuo, locum qui congregate multitudinis medius erat, ut examinandus accepit, toruis aspectibus in eum cunctis respicientibus. Cumque discussio subtilis ageretur, uel operum  illius, uel meritorum, ab illa sancta concione magnarum querimoniarum generalis clamor exortus est, conquerentibus eis, antecessorum eius incuria se tanti temporis contemptum pertulisse, nec ullius uenerationis cultum a conciuibus urbis sue eatenus accepisse: in hoc se amplius permoueri, quod qualitercunque a superioribus episcopis erga ipsos actum sit, eius, de quo spes melioris studii habebatur, non minor in eos neglectus existeret. Post has sanctorum interpellationes, ubi per increpationem districte requisitus est, quia temeritate tot, ueritatis testes in tanta uilitate habuisset, non inuento excusationis loco, cunctorum sententia iuste ultionis flagellum subire iussus est. Itaque ueste spoliatus, uerberibus grauiter attrectatus est. Suspiriis autem, et omnis emendationis sponsione suppliciter in tormentis, ut parceretur, laborans, hac eadem conditione tandem dimissus a somno grauissimo, magno pauore estuans, euigilauit, ita tremens, et totius corporis habitu ita se gerens, quasi sub flagellis  etiamnum palpitaret. Mox in se reuersus, intelligentiam somni non aliunde, sed ex illatis plagis in ipso corpore sensibiliter habens, necessario placendos dixit, quibus iratus tante acerbitatis animus inesset: satisque metuendum, ne denuo concitatis eis, non ut ante, aliqua respirandi copia sibi concederetur. Collectis ergo uiris industriis et ingeniosis, ad eamdem rotundi schematis basilicam, ab orientali parte rupto muro ueteri nouum continuauit edificium, quod dispositis in longum parietibus, per ascensus aspectu decentissimos in chorum spectabilem, turresque geminas operose superius consurgens, cryptam in inferioribus magne capacitatis explicabat. Addens preterea hunc uel illum ex coloribus siue metallis ornatum, egregie laudis titulum, in eisdem picturis uersibus appositis, ita promeruit:

Ex Domini monito compunctus episcopus Anno,
 Quidquid habere potest, diuinis cultibus offert,
Iussit et astantes appingier ordine patres
Urbis Agrippine, sancte uirtutis amice.
Pro quibus in celis letabitur ipse fidelis.

XuIII. S. Georgius Maurus martyr inuenitur. His omnibus, ut hodie cernitur, pulchre perfectis, deinceps in exquirendis sanctarum reliquiarum corporibus immorabatur. Huius autem intentione spei stratam marmoribus terram intra templi septa detegens, principem sancte sodalitatis illius, beatorum scilicet Maurorum, Georgium nomine, sociis in circuitu quiescentibus accuratius pre ceteris humatum reperit, chlamyde purpurea circumdatum, orarum eius extremitatibus in insignem auri texturam desinentibus. Hunc cum nonnullis aliis de sepulcro super altare debita reuerentia exaltans, in eius laudem, qui talium thesaurorum auctor et largitor erat,  erupit: et exinde nomen et memoria sanctorum Maurorum, per omnes Colonie angulos celebrior inoleuit.

XIX. S. Eliphius apparet S. Annoni. Eliphius quoque magni meriti martyr, qui post abcissionem capitis, cum eodem uie longissime spatium percurrit, in uisione beato assistens, eius erga se negligentiam redarguit, improperans quod eam, quam ut religiosus in ceteros urbis sue patronos mentis deuotionem ostentabat, in eo multum offuscaret, quod sciens ipsum nulli meritis secundum, hac extremitate post omnes habuerit, ut ne minimis quidem indiciis suam unquam beneuolentiam in eius ecclesie amplificatione prodiderit. Eo respondente, iactis quibuslibet nouis fundamentis, inundationem Rheni fluminis in subuersionem totius monasterii sine dubio mox incubituram: perstitit ille, quamlibet uel paruam eius deuotionis exigens operam, sicque disparuit. At sacerdos a toro se post quietem  excutiens, cenobium S. Martini, in quo martyr idem patrocinabatur, adiit inspecturus loci situm, habitoque consilio, duas turres, a fronte sanctuarii consurgentes, in erem suberigi precipit, laudem meritumque uidue, duo minuta offerentis , procul dubio obtinens.

XX. Negligentia diaconi in decantatione psalmorum. uisio S. Annonis. Multis in hunc modum reuelationibus proficiens, ad meliora in dies incitabatur, Diaconum boni magistri emulatorem secum habens: cum quo iugis illi erat consuetudo, cessante strepitu publice dispositionis, ad psalmos et orationes recurrere semper. Porro sicut per imbecillitatis humane defectum nonnunquam accidere solet, idem clericus in decantatione psalmorum cum episcopo per uices tedio superatus, ex negligentioribus et preproperis alternorum uersuum enuntiationibus in eam decidit consuetudinem, ut in iis canticis, que Patris et Filii et Spiritus sancti gloriam per discretas personarum appellationes resonant, mediam semper,  id est Filii, transiliret personam. Quam fidei contrariam, et omnino fugiendam negligentiam cum nemine attendente nulla per longum tempus corrigeret emendatio, uenerabilis pontifex in secretissimo noctis cuiusdam silentio quiescendi gratia iacens in lecto, palpebris necdum plene sopore depressis, ex ea desuper parte, quam uertice respiciebat, sonum aure percepit negligenter et corrupte percurrentis, Gloria Patri et Spiritui sancto, ac denuo repetentis idipsum, media per celeritatem intermissione dictione: factusque repente tanquam in exstasi, quemdam, cuius claritas et habitus humanum excedebat modum, in maiestate, qua Filium Dei decebat, contra se stantem aspexit: qui radiantibus oculis in ora stupentis comem et placidum se ingerens, protensis coram eo tribus sinistre manus digitis, primum eorum dextro tetigit indice, dicens: Ecce Pater: moxque secundum, Ecce Filius: post hec et tertium, Ecce Spiritus sanctus, et uocem intra  uoces paululum cohibens, Ecce tres, ait, in una Deitate similiter adorande persone, quibus gloria par dicitur ab uniuersali semper Ecclesia. Mediam inter Patris et Spiritus sancti personam Filius habet, nec ullam recipit diuisionem a duobus in ulla diminutione maiestatis eiusdem et glorie. His ita catholica ueritate se habentibus, ut quid clerici tui blasphemias sine correptione preteris? Eam, quam cum Patre et Spiritu sancto communem possideo, gloriam mihi subtrahit, in duarum uocabulis personarum me, qui media Trinitatis persona sum, ad omnem glorie decantationem transiliens. Protinus excitato sacerdote, imago que uidebatur, euanuit. Admirans autem in consideratione uisionis tam perspicue, moras quas interim patiebatur, donec ad consuetos hymnos ueniretur, annorum instar putabat,  summopere festinans corporis auribus discernere, quod intelligibili sensu per excessum iam acceperat. Obseruans itaque diligentissime psallentis diaconi os, solito festinantius ultimum psalmi uersiculum ipse terminauit. Mox gloriam trini numinis clericus adiungens, mediam solita acceleratione intercepit personam, duas tantum dicens. Nec ultra sequentium psalmorum modulatio processit, donec ab episcopo reprehensus ex ordine uisionis iam dicte, negligendam tanto tempore se contraxisse didicit offensam, habens de cetero non emendationis tantum, sed et proficiendi salubrem occasionem. Sed iam stilum mutare rerum Dominus iubet: plena sunt lacrymis, plena miseriis et erumnis, que sequuntur: et forsitan eo digniora tanto uiro, quo et grauiora: quoniam ubi durior pugna, ibi gloriosior et uictoria. Si Iob recipitur flagellatus , et hinc Annonem beatificabimus, qui post multas tribulationes meruit introire in regnum Dei .

XXI. Pius enim Dominus, qui, quos amat, arguit et castigat , hanc quoque dilectam sihi animam ante diem uocationis eius multis tentari permisit incommodis: ut scilicet ab ea omnem scoriam terrene conuersationis excoqueret caminus transitorie tribulationis. Primum moto Saxonico bello, fratrem eius Wesselum Magdeburgensem archiepiscopum, et consobrinum eius Bucconem Halberstadensem episcopum, tempestas inuoluit grauissime persecutionis. Contra hos cum regi, totius Saxonice gentis exterminium anhelanti, opem non satis impigre ferret, nature profecto legibus et carnali affectione inhibitus, inuisus ei suspectusque efficitur, periurii ac perfidie insimulatur.

XXII. Ministri episcopi male accipiuntur a quodam mercatore. Seditio Colonie  . Hinc inter eum et regem quotidie discordiis incrementa accipientibus, ciues quoque Colonienses, quibus paulo ante unice charus acceptusque fuerat, ad interficiendum eum  proh dolor! sollicitantur: quibus ad patrandum, quod nefarie machinabantur, casus idoneam attulit occasionem. Archiepiscopus Pascha Colonie celebrauit, eratque cum eo episcopus Mimigardeuordensis [id est Monasteriensis], ad communicanda tante solemnitatis gaudia, familiaris amicitie obtentu euocatus. Cumque exactis ex parte feriis Paschalibus, abscedere pararet, ii qui archiepiscopi domestica negotia curabant, iubentur ad euectionem eius nauim idoneam prouidere. Qui lustratis perspectisque omnibus, unam mercatoris cuiusdam prediuitis nauim, quia in eos usus competens uidebatur, occupant, eamque in ministerium archiepiscopi, eiectis mercibus quas habebat, ocius expediri iubent. Negantibus famulis, qui nauim seruandam susceperant, uim, nisi mature iussa capessant, minitantur. Illi uero, quantum poterant, citato cursu ad dominum nauis rem deferunt: quid facto opus sit, consulunt. Habebat ille filium adulta etate, non  minus audacia quam uiribus excellentem, et cum propter generis affinitatem, tum ob merita sua primoribus ciuitatis maxime charum et acceptum. Is assumptis famulis suis, et iuuenibus ex ciuitate, quantos in ea trepidatione in auxilium suum consciscere potuit, concitus ad nauem euolat, et ministros archiepiscopi acriter, ut nauis exoccuparetur, insistentes, cum iniuria proturbat. Dehinc aduocatum urbis in idem opus succedentem, tumultusque instaurantem similiter repellit, fundit et fugat. Iamque et his et illis, sui singulis amici armati subsidio accurrunt, et ad magnum discrimen pugnamque ancipitem res spectareuidebatur. Perlato mox nuncio ad archiepiscopum, quod atrocissima seditione confunderetur ciuitas, misit festinanter ad sedandos motus populi, irarumque plenus minabatur se proxima  sessione seditiosos iuuenes merita pena cerciturum. Erat quippe uir omni genere uirtutum florentissimus, et in causis tam reipublice quam Ecclesie, spectate sepius probitatis. uix ad modicum dirempta est concertatio: sed ferox animis, et elatus primo successu iuuenis, non cessabat interturbare omnia: percurrensque ciuitatem, uarios sermones per populum serebat de insolentia et austeritate archiepiscopi, qui toties innocentibus sua a limeret, toties honestissimos ciues procacissimis uerbis incesseret  . Nec difficile fuit, id hominum genus in omne, quod uelles, tanquam folium quod uento rapiatur, transformare. Preterea in mentem ueniebat Wormatiensium insigne preclarumque facinus, quod episcopum suum insolentius agere incipientem, urbe expulissent, et cum ipsi multitudine opibus armisque instructiores sint, dedignantur quod inferiores estimentur audacia, et archiepiscopum tyrannico sibi fastu imperitantem,  tandiu muliebriter patiantur. Conferunt primores inepta consilia, seuit uulgus intemperans nouarum rerum studio, et per totam ciuitatem spiritu diabolico raptatum, ad arma conclamat: nec iam archiepiscopum urbe expellere, sicut Wormatienses, sed per omnes cruciatus trucidare, si copia detur, conspirant. Natalis erat B. Georgii martyris, qui eo anno feria quarta hebdomade Paschalis obuenerat, et archiepiscopus celebrata missarum solemnitate apud B. Georgium, cum sermonem faceret ad populum, presagio quodam futurorum, nescius ipse mali quod imminebat, contestatus fuerat audientibus, quod ciuitas diabolo in potestatem tradita esset, et propediem peritura, nisi iamiam impendentem iram Dei per penitentiam inflectere maturarent. Auxit huiusmodi suspicionem omnibus quedam in hunc modum uisio celebris: Quidam bone uite uir ante dies aliquot huius turbulentie, uidit per somnum coruum quemdam horrende magnitudinis per  totam uolitare Coloniam, et terribiliter crocitando, populum tali spectaculo attonitum huc et illuc agitare: superuenire post hec uirum, tam ueste quam forma precellentem, qui et coruum horrifico sonitu perstrepentem urbe expelleret, et populum mente consternatum, iamque extrema omnia formidantem, cassa formidine absolueret. Cumque a circumstantibus interpretationem somnii horrore concussus quereret, audiuit quod ciuitas propter peccata populi diabolo in potestatem tradita fuisset, sed interuentu Georgii martyris liberata, instantis iam atque a Deo predestinati interitus necessitatem euasisset. Igitur post meridiem, inclinata iam die in uesperum, cum igni oleum, iracundie accessisset ebrietas, subito ciuium coniurata manus erupit: ac primo porte ciuitatis omnes custodiis uallate sunt: dein ex omnibus urbis partibus ruunt ad curtim [chortem] archiepiscopi, et eum celebri quodam loco cum episcopo Monasteriensi cenantem adorti, tela contorquent, saxa iaciunt, nonnullos ex assistentibus  interficiunt, ceteros plagis et uulneribus confectos, in fugam uertunt. Inter hec conspicantur quamplurimi, ipsum talium furiarum incentorem demonem precurrere insanienti populo galeatam, loricatum, igneo mucrone terribiliter fulgurantem, nec ulli, quam sibi, similiorem. Cumque militari quodam classico cunctantes, ut se in pugnam sequerentur, concitaret, in ipso impetu, quo portarum seras effracturus uociferando irruebat, repente ab oculis sequentium disparuit. Tunc archiepiscopum sui inter cuneos hostium, nubemque iaculorum uix et egre, expeditum, in templum S. Petri abripiunt, foresque non modo seris et uectibus, sed admotis etiam magnis molibus obfirmant. Seuiunt foris, et instar inundantis aque rugiunt uasa diaboli, plena uino furoris Dei, et per omnia episcopii penetralia discurrentes, fores infringunt, thesauros diripiunt,  uasa uinaria concidunt, et dum uina in diutinos usus summa ope congesta, precipitantius effundunt, repletum subito cellarium, ipsos, quod dictu quoque ridiculum sit, inopinis fluctibus periclitatos pene suffocauerat. Alii capellam archiepiscopi irrumpentes, altare spoliant, sacra uasa pollutis manibus contrectant, uestimenta pontificalia diripiunt: dumque omnem supellectilem sacri ministerii curiosa, immo furiosa diligentia euertunt, reperientes illic quemdam clericum, pre timore se in angulo altaris occultantem, et putantes quod archiepiscopus esset, interficiunt, non sine gratulabunda exprobratione, quod petulantissime lingue tandem aliquando modum imposuerint. Sed cognito, quod decepti similitudine essent, et episcopus intra templum S Petri et loci religione, et murorum firmitate se tutaretur, undique conglobati ipsum templum obsident, muros perfringere dedita opera moliuntur: postremo, nisi ocius sibi tradatur archiepiscopus, ignem quoque  se adhibituros minitantur. Tum ii, qui intus erant, uidentes obstinatos esse omnes ad necem eius animos populi, nec ebrietate sola, que tempore digeri solet, sed etiam odiis et phrenetico quodam furore homines agitari, suadent ei ut, mutato habitu, effugere conetur de ecclesia, et fallere obsidentes, hoc facto, et sacras edes incendio, et se mortis periculo liberaturus. Opportunum fuge patrocinium tempus pollicebatur. Nam seditione in mediam noctem protracta, horrebant omnia tenebris et caligine, ut haud facile cuiquam esset, uultus occursantium discernere. Angustus aditus patebat de templo in dormitorium, itemque de dormitorio in atrium domumque canonici cuiusdam adherentem muro ciuitatis: isque ante paucos dies orte seditionis impetrauerat ab archiepiscopo, Deo ad salutem archiepiscopi hoc ipsum misericorditer prouidente, ut, rupto muro ciuitatis, paruulum sibi posticum facere sineretur. Ibi eductus archiepiscopus, applicitis  in euectionem eius et comitum eius quatuor equis, abiit, opace noctis tenebris, ne ab obuiantibus agnosceretur, commodissime usus: repertoque post modicum episcopo Mimigardeuordensi, sociis iam pulchre pro ea tum calamitate constipatus, in locum, cui Nussia nomen est, peruenit. Interim ii, qui circa templum erant crebris arietum ictibus muros quatiebant, eratque confusa uox tumultuantium, et fidem omnipotentis Dei testantium, quod non euasurus esset manus suas, non decepturus obsidentium diligentiam, etiamsi in minima terre reptilia se transfiguraret. Econtra ii, qui obsidebantur, nunc supplicando, nunc pollicendo, quod diligentissime quesitum, si inueniretur, ipsis tradituri essent, callide ludebant operam perurgentium, usquequo archiepiscopum longius euectum, atque in tuta loca progressum esse arbitrarentur. Tum demum reclusis foribus, ipsos ingredi, et pro libitu suo querere sinunt: adiiciuntque frustra eum queri intra septa templi, quem certo comperissent primo  incursu concitate multitudinis, clara adhuc die urbe egressum, iam in longinquas partes transire potuisse: idque magis suspicandum, quod contractis undique per moram nocturni temporis copiis, primo mane ad occupandam armis ciuitatem sit aduenturus. Igitur ingressi, cum omnia templi penetralia diligentius inuestigando euertissent, uix tandem admissa fide, quod falli potuissent, deinceps ab inquisitionis studio ad tuendam urbem animos uertunt, armatamque multitudinem circumquaque per propugnacula dispertiunt. Inter hec arreptum quemdam de turba, super portam urbis ad ignominiam episcopi suspendunt, magis in hoc furori suo, quo precipites raptabantur, satisfacientes, quam quod crimen ullum suspendio dignum, misero obtendere possent. Alteri crura succiderunt. Mulierem etiam quamdam de summitate murorum precipitant, fractisque  ceruicibus interficiunt, hoc ei crimini dantes, quod homines plerumque magicis artibus dementare infamata fuisset. Sed hoc scelus commodiori tempore, et pacatiore animo uindicare debuerant. Induxerant etiam in animum si non fuga uix euasisset. Abbatissam perimere de S. Cecilia, solam mortis eius causam habentes, quod archiepiscopo consanguinitate iungebatur: adhuc et sceleratiora aggredi statuentes, nisi Deus Colonie misertus, breuiasset dies amentie eorum. Preterea iuuenes impigros citato, quantum possent, gradu ad regem ire iubent, nuntiare ei que gesta fuerant, et suggerere ut quantocius ueniat, uacantem expulso archiepiscopo, ciuitatem occupare: in eo uerti salutem ciuitatis, et ipsius utilitatem maximam, ut grandia molientem de uindicanda iniuria archiepiscopum anticipare conetur. Talibus furiis toto triduo agitabantur. Postquam auditum est per prouinciam, et celebri rumore uulgatum, quod Colonienses sua archiepiscopum  probris et contumeliis affectum, urbe fugassent, exhorruit omnis populus nouitatem rei, atrocitatem sceleris, spectaculum humanarum rerum, quod uir tantarum rerum, quod uir tantarum in Christo uirtutum, tam indigna perpeti, Deo aspiciente, potuisset. Magna eius in pauperes liberalitas, multa in humanis moderatio, uehemens in corrigendis legibus studium, libera in corrigendis qui male agerent seueritas, omnium ore celebrabantur, earumque rerum commemoratio non minimum ei gratie apud populares conciliabat. Exclamant omnes, ad suam magis iniuriam pertinere uiolatam pontificalis nominis maiestatem, et mori sibi satius esse, quam ut tantum flagitium suorum temporum inultum patiantur. Igitur per quatuor uel quinque milliaria circumquaque ad arma conclamant, multa hominum millia dicto citius concurrunt, nullo qui per etatem arma ferre posset, tam religiosam militiam detractante: conglobatique  in unum, rogant archiepiscopum, et cunctantem ui impellunt, ut ad recuperandam ciuitatem quantocius festinet: se pro eo dimicaturos, et si ea necessitas incumbat, oues pro pastore, filios pro patre libenter mortem excepturos: ac nisi Colonienses maturent uenientem suscipere, et pro ipsius arbitratu satisfacere offenso, se aut ingesto igne populum cum ciuitate consumpturos, aut dissipato muro, eum super congeriem occisorum in cathedram pontificalem reducturos. Ita archiepiscopus quarto die post, quam exierat, magna uallatus agmine, ad urbem accessit. Quod ubi Coloniensibus compertum est, et se tante tamque efferate multitudinis impetum nec muro, nec acie sustinere posse animaduertunt, tum primum furor deflagrare, ebrietas euanescere cepit: magnoque terrore concussi, obuiam legatos de pace miserunt, se reos confitentes, et omnem, quam uita incolumi iuberentur, penam pendere paratos. At archiepiscopus digne penitentibus se ueniam non negaturum respondit. Tum celebrata  missarum solemnitate apud S. Georgium, eos, qui pontificem sede propria expulissent, qui ecclesiam homicidio polluissent, qui templum S. Petri hostiliter impetissent, qui cetera religionis iura ausu barbaro temerassent, episcopali banno ad satisfactionem uocauit. Protinus omnes nudis pedibus, laneis ad carnem induti processerunt, uix et egre impetrata pace multitudinis, que circa episcopum erat, ut hoc tuto facere sinerentur. Nam et uehementer ei succensebant, quod dum immoderatius clementiam ostentando, popularis fieri uellet, nefarios homines ad audenda nequiora, huius sceleris impunitate, animaret. At uero archiepiscopus eos postero die ad suscipiendam secundum canonum scita penitentiam tam immanis flagitii, ad S. Petrum presto esse iubet: ipse progressus ad S. Gereonem, ibi extra urbem pernoctare statuit: ueritusque  quod tradita ciuitate, uis concitate multitudinis inhiberi non posset, sed partim iniuria, partim cupidine prede accensi, acerbius seuirent in populum, obnixe rogat prouinciales, qui secum erant, ut singuli in sua cum pace recederent: satis se opera eorum usum, et euidens tulisse documentum, quid animi oues erga pastorem, filii erga patrem gererent: asperrimam partem negotii multa eorum uirtute exactam esse: cetera que restent, facile iam priuata ac domestica manu posse confici. Proinde quod bonum felix faustumque esset, abirent in domos suas, hanc reportantes spem, quod huius beneficii gratia apud cum, seu uiuum seu defunctum, perpetuo mansura foret. Hoc uix impetrato, milites suos, quantos ad comprimendos urbanos motus, si qui forte leuitate uulgi instuararentur, sufficere putabat, precedere in ciuitatem iubet, secuturus ipse proxima luce, cum eorum, qui precessissent, diligentia, ne quid forte insidiarum lateret in ciuitate,  precauisset. Ea nocte sexcenti, aut eo amplius mercatores opulentissimi ex urbe profugi, ad regem se contulerunt, intercessionis eius opem aduersus episcopi seuitiam imploraturi. Ceteri ingresso archiepiscopo ciuitatem, et toto triduo iuxta condictum exspectanti, minime se presentarunt ad proponendum aliquod satisfactionis genus. Unde indignitatem rei non ferentes episcopi milites, inscio, ut plurimi asserunt, atque inconsulto archiepiscopo, arma rapiunt, domos incursant, possessiones diripiunt, occursantes partim sternunt, partim captos in uincula coniiciunt, et prorsus, ut ueritati uel coacti assentiantur, multo ferocius, quam tanti pontificis existimationi competeret, iuste ultionis negotium exsequuntur. Sed grauior morbus acriori indigebat antidoto. Filius supra memorati mercatoris, qui primus seditione inflammauerat populum, et pauci alii luminibus sunt orbati, nonnulli uirgis cesi ac detonsi, omnes grauissimo rei familiaris damno multati, atque iusiurandum dare compulsi, quod deinceps archiepiscopo  ciuitatem contra omnium hominum uiolentiam, quantum consilio et armis possent, uindicaturi essent, et eos, qui ex urbe profugerant, quoad digne archiepiscopo satisfecissent, semper pro infestissimis hostibus habituri.  Ita ciuitatem pro diuersitate partium, et luctus pariter et letitia tenuerunt, aliis in regressu pontificis eiecti iustas audacie sue penas luentibus, aliis dignos consolationis sue choros instituentibus. Siquidem non in urbe tantum, sed et ubicunque locus exhibende processionis offerebatur, ibi post istam famam Christi confessor in hymnis et canticis uelut angelus exceptus est, nec immerito: quis namque neget eum unum ex illis angelis fuisse, de quibus per Malachiam dicitur: »Labia sacerdotis custodiunt scientiam, et legem requirunt ex ore eius: quia angelus Domini exercituum est?«  Cuius post hec lacrymas in ascensu uel descensu dilecti sibi montis effusas, illi, quibus ibi seruitur, et uiderunt,  et miserati sunt sancti: quorum pietati conquestus eam, quam a suis tulerat, contumeliam, omnes ad fletum traxit, quos uel ex clero, uel ex populo contigit adesse. Leuauerunt autem et monachi pariter uoces suas, et ut rediuiuam desiderabilem faciem eius contemplantes, uniuersi personabant: Te nostra uocabant suspiria, te larga requirebant lamenta: tu factus es spes desperatis, magna consolatio in tormentis. Audiebantur hec in excelsis, et utique credendum est tam eorum, que canebantur, dulcedine, quam sacrificio lacrymarum oblectatum, reuera ibi Christum adfuisse, sicut et ipse promisit, cum ait: »Ubi sunt duo uel tres congregati in nomine meo, ibi sum in medio eorum .« Ceterum quia nonnullis etiam bonis scandalum ingeritis, quod ultionem tanti uiri, tam seua dicitur redundasse castigatio, a grauissimis fideque dignis  personis testimonium habemus, eum cum sacramentis multoties affirmasse, suam conscientiam ab hac tyrannide prorsus immunem: quippe cuius nec officii, nec uoluntatis esset unquam, ultra legis ecclesiastice iura uindictam suarum iniuriarum extendere . Qua de re contrahat os suum inuidus: cui cum sermo fit, ab eius tumulo cecos plerumque redire cum lumine, solet obiicere, magis ereptos, quam redditos per eum oculos. Nec mirum, cum et Moysen sanctum, homicidam nonnulli blasphement .

XXIII. Imperator uenit Coloniam. Preclarum S. Annonis encomium. Constantia eius.  Post hec cum imperator celebrata Paschali solemnitate in Babinberg, Ratisponam ire disposuisset, a nuntio ficte legationis audiuit, Wilhelmum cognomento Bastardum, regem Anglorum, ab archiepiscopo Coloniensi uana pollicitatione illectum, cum magno exercitu aduentare, regni sedem Aquisgrani occupare  paratum. Tunc rex territus tam atroci nuntio, ad Rhenum concitus remeauit, celebritatem Pentecostes in Moguntia ciuitate splendide peragens. Inde cum Coloniam ire instituisset, multum spirans irarum et comminationis in archiepiscopum Coloniensem, ille missis in occursum eius nuntiis, mandauit falsam omnino, ac scenicis figmentis similem esse fabulam, quam in eum emuli sui composuissent: ii nimirum, qui eum paulo ante urbe expulissent, et nunc ad opprimendum eum, quoniam armis non possent, mendaciis grassarentur: se non ita rationis expertem, uel communis commodi negligentem esse, ut in ultionem priuate iniurie, patriam suam barbaris prodere uelit: nec ea leuitate uitam a puero instituisse, ut quisquam sanum aliquid sapiens, tam inepta de se suspicari possit. Impetrata dein per legatos coram ueniendi copia, in Andernaco uilla regi occurrit: cumque rex de iis, que compererat, seuerissime questionem promulgaret,  prodite quidem reipublice crimen, quod obiiciebatur, sacramento purgauit: cetera que delata fuerant, ait rex se ueteri amicitie ac pontificali nomini condonare, nec pro iure suo expostulare uelle. Ita non exstincto, sed interim cohibito furore, Coloniam processit. Ibi postero die ad iudicandum populo assedit, sperans per accusationem sibi futuram, ut eum seditione concitata rursus ciuitate exturbaret, uel propter oppressos per calumniam innocentes, saltem reum maiestatis faceret. Sed ille omnes accusationum strophas, responsi ueritate ac sententiarum grauitate, tanquam aranearum telas dirupit. Postquam autem rex innocentia eius ac uite integritate, consiliis quoque omnia septa uidit, nec ullum patere locum calumnie, ad aliud se uertit genus iniuriarum. Exegit ab eo, non precibus quidem, ut oportuit, sed imperiosa quadam auctoritate, ut Coloniensibus admisse in se temeritatis ueniam daret, excommunicatosque Ecclesie reconciliaret:  preterea ut ad firmamentum conseruande erga se in perpetuum fidei, sex sibi ex militibus suis obsides daret. Utrumque illum cum magna constantia negauit: obsides quidem, quod nullus regum priorum tale quid ab aliquo precessore suo postulasset: excommunicatorum autem reconciliationem, quod sine digna penitentie satisfactione excommunicatos in Ecclesiam recipi, leges ecclesiastice uetarent. Imminebat ille uehementer, comminans omnia incommoda se illaturum, et cuncta que illius sint, ferro et igne demoliturum. Perstabat hic fixus in proposito, dicens se mori quidem paratum, si ipse cum Coloniensibus conspirassent ad eum interficiendum: sed nunquam retinende uite studio, ab iure ad iniuriam declinaturum. Diu anceps erat pugna, et utrorumque milites magna concusserat sollicitudo, exspectatione tam tristis spectaculi. Tandem  euictus rex ab iis, quorum consiliis plurimum tribuebat, flexit sententiam, et ait malle se cum eo beneficiis certare, quam damnis aut inimicitiis: et si eum fidum sibi deuotumque in causis reipublice experiretur, primum deinceps inter amicos habiturum. Hoc modo reconciliatus archiepiscopo, Aquasgrani [Aquisgranum] perrexit, et aduersus ea, que de irruptione barbarorum fama uulgauerat, eam regni partem, quantum poterat, communiuit.

XXIu. Multa patitur aduersa uir sanctissimus. Franci et Saxones inter se digladiantur.  Interim insurgente Satana contra uirum Dei, duo ministri eius, qui in laribus eius familiarissime obseruabantur, insidias ei tendunt, et nisi Dei misericordia malum hoc preuertisset, nichil tale suspicantem trucidassent. Alii cuidam, quem beneficiis suis maxime fidum sibi obnoxiumque fecerat, familiares litteras a se ipso in tabulis, propter maiorem secreti cautelam, conscriptas dedit episcopo Halberstadiensi  perferendas, quibus nepotem suum  , tantis undique aduersatum procellis iactatum, et pene naufragantem, consolaretur et instrueret. At ille ex ipsa tam operosa secreti communitione coniiciens aliquid regi, reique publice aduersum, iis litteris contineri, regi eas detulit. Quas ille contra spem suam nulla uidens infidelitatis indicia dare, tamen ad terrendum eum, exemplar carum archiepiscopo misit: ut experimento colligeret, non raram apud se suorum secretorum proditionem. Item alius quidam ex ministris eius, quem Coloniensi ecclesie propria industria ipse acquisierat, quemque ob hoc indulgentissimo semper affectu coluerat, et bonis omnibus etiam supra natales suos locupletauerat, repente insolentia seruili elatus, iugum ecclesiastice seruitutis cepit detrectare, seque in libertatem uiolento quodam iure fori, cum magna archiepiscopi contumelia, uelut equus effrenis excussit. Tum uero crebris mortibus charorum suorum ita amaricatus est, et  uulnere concisus super uulnus, ut saxeum quoque pectus, et supra petram fundatum edificium concutere posset tam uehemens ille turbo tentationis. Ad omnem autem doloris et meroris plenitudinem, illa noue confusionis miseria, que per omnes angulos regni se dilatare iam incipiebat, tanto acerbius cordis eius intima tetigit, quanto res ad generale totius Ecclesie discrimen spectabat. Nam feritate barbarica confligentibus inter se Francis et Saxonibus, immiscebant se fide dubia nunc his, nunc illis Sueui, gensque Baioariorum: fiebantque cedes, incendia simul et rapine per omne regnum Teutonicum. Harum calamitatum incentrix, et quoddam in presens durandi solidamentum exsurrexit interea illa lugenda semper omnibus Ecclesie membris inter regem et dominum apostolicum controuersia, que schismatis horrendi lue sanctam mirabiliter confundens Ecclesiam, multorum millium animas inferis, proh dolor! destinauit, pacis unanimitatem e terris prorsus exturbauit,  feda monachos altercatione dissoluit, clericos in contemptum adduxit, ecclesiastica iudicia laicis subiugauit, omnem equitatis regulam subuertit: nec cessat hodie tanti mali lacrymosa pernicies. His angoribus uir, cui nil Deo carius, adeo coarctatus et excoctus est undique, ut etiam tederet eum uiuere. Itaque uoces huiusmodi cum Psalmista dabat ad celos: »Heu me! quia incolatus meus prolongatus est: habitaui cum habitantibus Cedar: multum incola fuit anima mea .« »Cupiensque dissolui, et esse cum Christo ,« dicebat: »Quando ueniam, et apparebo ante faciem Dei?«  Graue iam ei erat terrenorum omne: necessitate, non uoluntate, sub onere carnis adhuc estuabat. Tabescebat corpus, nichilominus et animus infirmabatur. More turturis uiduate, solo luctu pascebatur, publicas frequentationes declinabat,  singularitate delectabatur, assidue flens, assidue merens. Nec diu militis sui sudores bonus Dominus irremuneratos preteriuit, neque passus est eum tentari supra id, quod sufferre poterat : uerum hinc eum erepturus, ante per altam contemplationis uim, futurorum malorum inspectorem esse uoluit: ne ignoraret quantis a Deo beneficiis donaretur, si necessitatem talibus communicandi moriens euaderet. Id subiecta pagina loquitur, sola sufficiens meritum uiri declarare, qui in hac mortalitatis adhuc degens substantia secretorum celestium particeps fuit.

XXu. Stupenda S. Annonis uisio. Grauissimo morbo corripitur. Exponit quibusdam generatim uisionem suam. Post eam superius descriptam Coloniensium nefariam conspirationem, hiberni temporis aderant dies, et beatus antistes pro quodam leuamine sauciati cordis urbem egrediens, Saleuelt deuenit: ut uisis illic filiorum suorum spiritualibus  exercitiis, quasi salutaris antidoti haustu recreatus, sui meroris amaritudinem temperaret. Inde exacto uisitationis officio discedens, festum illud, quod Hypapante Domini dicitur, in Heresfeldia solemniter egit: imperataque profectione, uiam que tendentibus in Sigeberg peruia est, curru subuectus, cum suis incessit. Cumque die quadam psalmis et orationibus uacans, animum in superna leuasset, instante iam hora nona, non in exstasi, nec in uisione somni, sed sicut carneis oculis aspici solet, celos super se aperiri uidit: et ut olim prophetarum eximius Daniel, horrore concussus ac tremore, membris omnibus dissolutus est : animi quoque robur omne concidit. Transmissis uie proposite interuallis, per biduum nil incommodi pertulit, in monte degens, preter quod nonnullis, quasi qui sese excessisset, in uerbis subinde admirationi esset. Tertia uero post hoc die cenantem ualida infirmitas tam atrociter inuasit, ut spes omnis auferretur, noctem  illam eum superuicturum. Erat autem crepusculum uespertinum, fratresque, finitis Completoriis, sese receperant in dormitorium. Mox igitur ut huiusmodi nuntius abbatis aures perculit, eo perturbatione concusso, res per omnes angulos cenobii diffundebatur, fiebatque concursus hinc inde fratrum, signo, quo colligerentur, uehementius perurgente. Angebat omnes pauor intolerabilis, et tanquam uniuersorum uita penderet in ancipiti, monasterium petierunt, illud corde meditantes, illud ore ruminantes: »Domine, salua nos: perimus .« His uero, quibus egrediendi claustrum undecunque licentia offerebatur, cubiculum episcopi certatim adeuntibus, ceteri chorum irrumpentes, septem psalmos cum litaniis luctuose prosequebantur, omnes pectora tundentes, omnes fletus et suspiria emittentes, et quanta caritate erga patrem amantissimum filii afficerentur, sibi ipsis singuli testimonium existentes. Inter hec ille dolore graui laborantes, clamores insolitos magis ac magis edebat. Sed cum postera  die doloris uehementia non adeo iacentem crucians, recuperandi uires mentis aliquantulam ei facultatem indulsisset. Abbas tres probe uite fratres ad eum misit, qui, sicut in ea necessitate expedit, ad confessionem, et ad rerum suarum dispositionem eum hortarentur, utque nouelle sue constructioni, inquantum tunc licuisset, prospicere non negligeret. Quibus iuxta sensum hunc, cum lectulo assiderent, hortamentis suis eum mulcentibus, idque querentibus unice, cur filiis suis, quibus alia post Deum preter eum spes non esset, minime loqueretur: ille tenuissimam uocem, ut poterat, exprimens ait: Unde loquendi sumam exordia fratres, uel quas mestitiam uestram releuaturas triste cor meum dictabit sententias? ue misero mundo: ue cunctis humane sortis angulis ab iis, qui dicuntur episcopi, mei, peccatoris utique, similitudinem preferentibus,  quibus nomen, non uita, sacerdotum est. Et graue suspirium a pectore trahens, attonitis et ardentius huius uerbi radicem inuestigantibus, respondit: Sol in nonam iamiamque uergebat horam, et ego in curru meo residens, it r accelerabam. In erem me uisum expandente, scissis ex improuiso celis, omnia desuper aperta, oculisque meis non modo mentis, sed et corporis, peruia remanserunt: expauitque cor meum, et dissolutus sum, nec remansit in me quidquam uirium: certusque sum, languoris huius immanitatem inde me collegisse. At uero non aliter illam terribilem uisionem intuitus sum, quam uos modo contemplor, corporales in uos dirigens acies: nec reor quidquam eorum malorum, que terris imminent per omnes secuturas etates, et per ipsum euum, oculorum meorum acumina latuisse, precordiisque palpitantibus, altius ingemiscens, denuo replicabat: ue misero mundo: ue cunctis humane sortis angulis ab iis, qui dicuntur episcopi.  Nec poterat ulla precantium importunitate ad hoc adduci, ut eorum que uiderat, uel minimum eis communicaret. Hoc solum ad omnem inquisitionem eorum dolens protulit: ue, ue misero mundo. Porro crescente per dies infirmitate, cum esset sibi mortis suspicio quotidiana, primates cleri Coloniensis ad se accersiens, postulauit, et sub testificatione diuini nominis terribiliter adiurauit ne consensum suum iis unquam accommodarent, quibus conueniret alibi, quam in Sigeberg corporis eius repositio, dicens: Si desiderii mei uobis insistentibus processerit effectus, hicque mihi sepultura cesserit, tametsi meritorum meorum pensa reluctetur, per misericordiam nostri Redemptoris excedentem omnia, uestre, ut spero, de me haurient adhuc aures, quod in magne consolationis, in magne spei patrocinium uobis et Colonie uestre ante Deum proficiat. Fidei sue sponsionem super hac re singulis ei dantibus, discesserunt. Ille uero sensim recolligens uires, debilitatem  illam corporis euasit, memoriam autem mentis non eam quam ante, per longum tempus assequi ualuit: ita ad uisionis illius maiestatem exterritus, et extra se factus erat. Id ex eo innuitur, quod cum olim ab Egilberto Mindonensium episcopo quamdam perpetuo dicendam confessor ei factus accepisset orationem, ad eius notitiam nullo poterat ingenio pertingere, donec directis ad eum litteris, ordinem eius ex rescriptorum annotatione colligeret.

XXuI. uisionem cuidam suo familiari exponit. Expositio eius.  Iam Septuagesime diebus, in quibus hec obtigit reuelatio, Quadragesimales ferie successerant, et dilectus Domini preterite ualetudinis defectum necdum plene superauerat: cum ecce positus in quiete noctis cuiusdam, somnium sue felicissime dissolutionis presagum, in hunc modum aspexit: uisus est sibi domum quamdam, omni decore intus et foris resplendentem, intrare: et ecce in subselliis iudicialibus, tanquam ad concilium solemniter euocati, residebant Heribertus Coloniensis  archiepiscopus, Bardo Moguntinus archiepiscopus, Boppo et Euerhardus Treuirenses archiepiscopi, Arnulphus Wormatiensis episcopus, et alii quamplures Galliarum episcopi, quorum alios ipse in carne nouerat, alios fama tantum uel lectione compererat: amicti omnes stolis pontificalibus, et habentes uestem instar niuis candidam. Ipse quoque candidis admodum atque pretiosis uestibus indutus sibi uidebatur: sed partem candentis uestimenti, eam scilicet, qua pectus tegebatur, sordida quedam ac feda caligo obduxerat, ac ceterum cultus eius splendorem sua feditate plurimum offuscabat: quam tamen ipse nimio rubore perfusus, obiecta manu regere ac celare, ne inspicientium offenderet obtutum, conabatur. uidit preterea inter eos sibi quoque sedem miri decoris paratam: quam cum occupare, gaudio et exsultatione estuans, properaret,  surgons Arnoldus [Arnulphus] Wormatiensis episcopus, modesta uoce eum prohibuit, dicens reuerendos Patres, qui assiderent, nolle eum in suum admittere concessum, propterea quod uestem eius hec turpis macula fedaret. Cumque iussus loco cedere, flens confectoque nimium animo egrederetur, insecutus eum idem episcopus: Aequo animo, ait, esto pater. Maculam tantum hanc, que uestem tuam infecit, maturius ablui precipe: quia non post multos dies beate huius mansionis consortium, et sanctorum Patrum, quos aspexisti, consessum, uoti compos percipies. Mane facto, cum familiari cuidam suo uisionem retulisset, ille sapienter rem coniiciens: Macula, inquit, hec uesti tue illita, nichil aliud est, ut existimo, quam memoria iniurie ciuium tuorum, qui te anno superiore Colonia expulerunt, quibus te diuine pietatis respectu iam olim oportuerat admissi huius ueniam dedisse.  Hec, quod bona uenia dixerim, pectori tuo tenacius, quam equum sit, residens, amarissimo merore contra fas mentem tuam decoquens, ceteram sanctissime conuersationis tue claritatem molesta quadam caligine obducit et obscurat. Archiepiscopus conscientie sue testimonio conuictus, ne inficiaretur quod audiebat, reatum suum humiliter agnouit: statimque destinatis circumquaque nuntiis, ciues omnes Colonie, qui eius iniurie participes, urbe cesserant, ad se reuocauit, eisque proxima festiuitate Paschali omnia sua, que direpta fuerant, benignissime restituit. Sic grauis illa tempestas, que, spiritu diabolico suscitata, totam concusserat Coloniam, conquieuit: pater filios, filii patrem recognouerunt: archiepiscopus amaritudine, populus metu et sollicitudine, ciuitas liberata est solitudine.



LIBER TERTIUS.


 I. Igitur dilectissimus Deo presul ultimum agens annum, dilectum sibi montem plus solito frequentabat, singulis diebus, singulisque noctibus frequentans altaria singula, se prosternens in faciem coram singulis flens et orans pro statu periclitantis Ecclesie, suamque animam Creatori commendans. Et Septuagesimam quidem partemque Quadragesime infirmus ibi peregit. Cum autem Pentecosten festiuo celebraturus gaudio, denuo aduenisset, Anno puer, filius sororis eius, unice dilectus ab eo, immature mortis uiolentia repente prostratus, nouum ei dolorem, nouum intulit luctum. Intererat tamen communis festi publicis conuentibus, precedentes in letitia carminibus et uestium decore monachorum choros lugubri uultu prosequebatur, memorans illud, quod et sanctus Tobias, »Dies festi uestri conuertentur in luctum .« uulnerabatur autem mente omni, qui in faciem eius intendisset. Denigrata enim erat ualde, coloremque pristinum  prorsus immutauerat , horrorem quemdam preferens, per quem interni doloris eius aspicientes testimonium caperent.

II.  Paucis post diebus Hermannus cenobii Sigebergensis prior, uir strenuus, et regularis discipline obseruantissimus, uita functus est: cuius obitus tantum animi merorem beato episcopo attulit, ut multa illa acerba, que antea perpessus erat, huius comparatione pro nichilo putarentur. ualde enim amaue at uirum illum, tantaque eum ueneratione prosecutus fuerat, ut quidquid ille amoris fiducia non tam rogare, quam precipere uoluisset, id minime negligendum sibi existimaret: haud secus eius dicta accipiens, quam si Spiritus sanctus eius ore ea expressisset. Illo ergo uiro mortis seuitia destitutum se sentiens, cum eius sobrietatem et uite integritatem mestissimo animo commemoraret, sumptis sacramentis, stans post feretrum, hanc orationem admodum luctuose habuit.

III. Hermanni prioris commendatio. Predicit obitum  suum S. Anno. Miseriarum nostrarum negotium pre manibus habemus, et quis sit finis conditionis humane, oculis ipsis hic iam contemplari licet. Admonemur hoc exemplo uerissime dixisse Apostolum, Dies Domini sicut fur in nocte, ita ueniet. Cum enim dixerint, »Pax et securitas, tunc repentinus eis superueniet interitus, sicut dolor in utero habentis, et non effugient .« Quidquid hinc uel animo cogitari, uel uerbis dici potest, totum hic nostris obtutibus expositum est. Itaque sermonem  generalem in pauca conferens, speciatim meos acerbos casus perstringam. En, proh dolor! Anno puer, quo nemo mihi in hac uita carior fuit, ante dies decem abiit e uita: et cum dolor ille, quem inde accepi, necdum uel ad momentum quieuerit, ecce illi hodie funus celebro, qui mihi longe aliter, quam ceteri amici, plangendus est. Maiorem uir iste lacrymarum mearum uim reposcit: quando quidem talis ipse est, ut locus hic non immerito luctu perpetuo cum prosequi debeat. Que uero spes conseruandi status loci huius deinceps reliqua esse potest, quando exanimis hic iacet, cuius industria disciplina monastica hactenus hic suos habuit progressus? Erat aliquo modo tolerabile, quidquid hactenus, Deo permittente, me infestauit: at que nunc patior, prorsus intima sunt, nec potest manus Domini durius me attrectare, quam dum offertur occasio inimico grassandi in locum hunc meum. Restat igitur ut me quoque omnibus debita absumat mors, potestque ex me scire, quisquis hodie adest  hic, antistitem Annonem non multos superuicturum dies, ad eam uocem multis lacrymantibus, corpus ex more humatum est.

Iu. Salutifera oratio eius. Designat locum sepulture sue. Cur noluerit in choro sepeliri. Cum deinde dedicationis ecclesie et beatissimi Michelis agerentur solemnia, postremo ad Sigebergenses uenit. Que duo sibi coherentia festa tanto maiori animi pietate et deuotione illic celebrauit, quod spiritu iam cognouerat se ad illum locum in corpore minime rediturum. Recessurus, fratribus paterno affectu ualedixit, petensque monasterium, intentissimis precibus, adiunctis presentium illic sanctorum patrociniis, Deum obsecrabat pro defensione corporis et anime sue, pro Ecclesie pace, pro loci conseruatione. Precabatur illis filiis suis animarum salutem, ad singulas preces humi se prosternens, tum genua flectens, tum in celum manus et oculos attollens, lacrymis perpetim manantibus, ut ad  tante deuotionis instantiam merito celi patescere crederentur. Tandem sancta illis cruce consignatis, dum uult exire ostium, catenula quedam ferrea ei oblata est non absque nutu diuino. Nam etsi ea iussu illius confecta erat, non tamen nisi Deo disponente ea hora exhibita est. Eodem enim momento presul intro reuertens, locum sepulchri sui baculo designauit eo loco, ubi nunc est, et catenulam illam iussit per tabulata submitti ad lucernam subuehendam. Porro Suithardo milite non sine admiratione  sciscitante ex eo, quid tam accurata dimensione sepulcri sibi uellet, respondit se suam illic designare sepulturam. Illo rursus inquirente, quenam corporis necessitas eum, id ut faceret, perurgeret. Ea, ait beatus uir, que utique summa est, nempe mors ineuitabilis: non enim posthac uiuum me locus hic recipiet. Tum mox expalluit miles, crebroque se cruce signauit: iterumque percontari ex episcopo cepit, cur non in choro, sacratiori templi loco, humari potius uellet. Respondit episcopus: Id ego ea causa nolo, ne tu, tuique similes ad sepulcrum meum orandi causa uenturi, fratribus diuina officia persoluentibus molestiam exhibeatis. Tum etiam, ut pateat ad sepulcrum meum aditus pauperculis feminis, ex rure pro deuotione sua poma uel oua, aut quodlibet aliud sancte simplicitatis munusculum allaturis: quarum cum deuotio tanto sit gratior Deo, quanto uita simplicior, non parum detraheretur honori meo, si illarum reiectis lacrymis et querimoniis,  solis nubibus pateret accessus ad monumentum meum. Igitur exemplo Domini mei, duo uidue minuta accipientis , ego quoque harum et munuscula complexurus, et preces admissurus, omnibus expositum habere uolo sepulture mee locum. Ita ille more suo quasi per iocum militi aperiens secreta pectoris sui, foras egressus est. Inde conscenso equo, mestus identidem animo redibat ad monasterium illud; multum id deplorans, quod ultra non uisurus locum illum unice sibi charum, filiis suis copiosissimam lugendi materiam preberet. Ecquis autem tanti uiri mortem, etiamsi saxeo esset pectore, siccis posset ferre oculis? Merito eum et posteritas lugebit, qui, ut Scriptura ait, »in diebus suis non pertimuit principem, nec superauit eum uerbum aliquod :« »qui in omni opere suo dedit confessionem Deo :« »qui curauit gentem suam, et liberauit eam a perditione :« cuius »bona stabilita sunt in Domino, et eleemosynas eius enarrabit omnis Ecclesia  sanctorum .« uir magnus, uir catholicus, Ecclesie propugnator, tyrannorum persecutor, uerbo, opere et moribus dignus summo sacerdotio: post quem non exstitit pastor illi similis in finibus nostris. Nec illi tamen pepercit ultrix prime preuaricationis: imo solito crudelior, uitam eius longo cruciatu ceteris inclementius attriuit, ut non dubitarint insipientes quidam etiam illi obiicere illud ex Tobia: »Manifeste uana facta est spes tua et eleemosyne tue modo paruerunt .«

u. Podagra dire cruciatur uir sanctissimus. Multa in spiritu preuidet et uaticinatur. Nam cum esset Coloniam reuersus, dolor podagre dextrum eius pedem inuasit, quo nouem plus minus hebdomadibus miserabiliter discruciatus, tandem ad extrema perductus est. Sed enim initio quadam animi constantia dolores illos hebdomatam unam utcunque dissimulare uisus est, donec in feriis sancti Gereonis martyris missarum solemnia in eius ecclesia  celebrans, intantum uiribus fractus est, ut omissa, quam habiturus erat, concione, uix sacramentis consummandis sufficeret. Atque illud extremum fuit eius sacrificium: quo peracto, decidit in lectum mortis, omnibus suis dolorem et merorem afferens. Longum esset persequi, quas miserias, que tormenta toto illo tempore egritudinis tum a medicis, tum a morbo ipso perpessus sit: nec minus difficile perscribere, que spiritu predixerit, que in exstasi uiderit: e quibus uel pauca afferemus, quatenus historie opportunitas admittet.

uI. uisio eius. Cum iam exesis carnibus, pellis ossibus adhereret, quandoque somno correptus, atque inde expergefactus, in has fere uoces lacrymabundus prorupit: O Ewalde martyr, qua ego iniuria te affeci, aut quid in te admisi, miser! Sciscitantibus aliis, quid in his uerbis sibi uellet, respondit:  Equidem uidi sanctissimum martyrem Ewaldum, quem nigrum uocant, sanctis assistentem altaribus; cumque ego sacrificanti administrarem, ille absoluto sacrificio, in casula purpurea, ueste candidissima speciosus ualde, ceu nuper ex lauacro ueniens, in celos receptus est. Ego uero sequebar abeuntem, et ubi ad foras celi uentum est, sperabam me pariter ingressurum: sed ab eo, heu! uiolenter repulsus, uideo me in hanc caliginem reuolutum. Hec dicens, tantas fudit lacrymas, ut qui aderant, miseratione permoti, simul cum illo flerent.

uII. Multa predicit futura S. Anno. Habuit in illa aduersa ualetudine, quoad uixit, quosdam apud se fratres Sigebergenses, interdum etiam abbatem ipsum: qui per uices aduentantes, et recedentes, presentia sua nonnullam ei recreationem afferebant. Cumque recessuri alii, aliis succedentibus, ab eo benedictionem peterent, ille magno eos eiulatu  prosequebatur, tanquam nunquam reuersuros. uenit autem ad eum etiam Reginhardus prior  , unus ex senioribus, qui inter cetera cum illo secretius colloquens, ita ait: Eheu! pater et domine, que nobis deinceps spes relicta erit? que nostrarum consolatio lacrymarum? Quis instaurabit futuram desolationem loci nostri? Ecce iam solum tibi premortuo sepulcrum superest, nec immerito formidamus, ne qui uiuum te retinere indigni fuimus, uita functo quoque priuemur. Unde id consecuturum creditur, ut nostra edificia omnia ueniant in desolationem; et nos, qui Dei et tua causa montem illum incolimus, rebus omnibus nudati, miserandum in modum dispergamur. Ad hec uir Dei, collecto spiritu, celeriter respondit: Facessat prorsus timor iste. Testor ego ueritatem illam, que Deus est, corpus meum exanime, uti optaram, ad uos allatum iri: tametsi multis contra nitentibus, sed nichil tamen effecturis, magnam adhuc uidetur habere difficultatem, quemadmodum et quando id fiat. Sit interim  modus dolori uestro: certa prorsus spes est, me apud uos sepulturam habiturum. Aderit bonus Dominus, aderit gratia eius: ueniamque locum conseruaturus, et per locum ipse quoque conseruandus. uos tantum in iis que bene cepistis, perseuerate, imo inchoata melioribus studiis augete, laboris uestri fructum et hic, et in futura uita centuplum habituri. Nihil uos terreat suspicio de successoribus meis: paucis in iis erunt, qui non ad aspectum tumuli mei, pro mei reuerentia caput inclinent, cum etiam bruta animantia, si cominus transeant, sensu quodam honoris exhibendi predita uideri queant. Si quis autem ea fuerit peruersitate, ut me contemptu et contumelia afficiat, illum eiusmodi manebit interitus, ut satius fuerit, nunquam illum natum fuisse. His dictis, abiturus pater Reginhardus, rogauit, ecquidnam filiis suis per se mandari uellet. Ille mox sublata uoce cum multis lacrymis dixit: Animam et corpus meum. Iamque Reginhardo foras egredi  uolente, ita eum compellauit: Ut tu ipse iam uidisti, res mee finem habent. Itaque ego te, dilecte frater, per Christum oro, ne singulare spei mee presidium, montem illum meum deseras, sed me defuncto, integritate et constantia tua foueas atque sustentes. Magnorum illi periculorum materiam subtraxeris si peccandi licentiam, que religionem omnem euertit, in fratribus regulari seueritate cerceas, conuenienter illi sententie sapientis cuiusdam: »Filie tibi sunt: serua corpus earum, et non ostendas hilarem faciem tuam ad eas .« Noueris autem non deesse iam illic, posthac uero etiam plures futuros, quorum animi et actiones spectabunt ad loci destructionem, si tu, quod absit! ceperis esse remissior. uide igitur, ut regule auctoritate constanter armatus, prauorum ceptis occurras, ne tua negligentia locus ille meus collabatur.  Hec tum quidem senior ille Reginhardus, quid sibi uellent, non assequebatur: sed paucis post beati uiri obitum mensibus, electus a fratribus, coactus est totius Sigebergensis monasterii curam suscipere, quam hodieque, memor B. Annonis singularis intercessoris sui, multa fide et sollicitudine gerit, annis iam uiginti nouem non suis, sed Christi, uiribus sustentatus.

uIII. ualde urget, ut apud Sigebergenses sepeliatur. Paucis post hec diebus primarios uiros, quorum sententiam reliquos e clero et populo sequi certum erat, ad se acciuit: sedensque in lecto, ut maius accederet dictis eius pondus, stolam pontificiam ad collum adhibuit, ac deinde terribiliter eos adiurans, simul etiam excommunicationis minas intentans omnibus, qui uel consilio, uel facto secus facerent, impense illos rogauit, ne corporis sui in Sigebergense cenobium translationem impediri paterentur. Quarta autem ante decessum suum  hebdomada, Erphonem Sigebergensem abbatem, quem pro canitie ueneranda patrem semper appellabat, aliorumque monasteriorum Patres et fratres non minus duodecim iuxta se assidere uoluit, et cordis oculis perlustrare omnem uite sue decursus, confessione publica se reum, se peccatorem proclamabat, indignum plane, qui hactenus tanti sacerdotii titulis ornaretur, moxque stolam pontificiam a ceruice remouens, eis offerebat cum his fere uerbis: Ab hac ego meritis longe alienus, uobis eam penitens et confitens restituo: non enim elata ceruix mea illa diutius abutetur, qua meo iudicio nunquam digne usus sum. Reclamantibus uero uniuersis, tandem Erpho abbas uictus ab offerente eam recepit; auctoritatem autem ex fiducia usurpans, ita ait. Magna est humilitas tua, non possunt non commendare boni omnes hoc factum tuum: quod causa timoris Dei nobis, et meritis et ordine longe inferioribus, intantum te submisisti, ut excellentie episcopalis nos preceptores habere uelis. Nos  igitur per Filii Dei sanctam obedientiam tibi mandamus, ut stole tue auctoritatem et priuilegium incunctanter recipias. Nam tametsi proprio iudicio indignum te fateris eius eminentia, non tamen idcirco periit apud Deum, si quid boni, et quod episcopo dignum sit, in summi iudicis oculis obtines: imo, »cum sit iustus in principio accusator sui ,« et per prophetam Dominus loquatur: Dic tu iniquitates tuas prior, ut iustificeris : non mediocriter illud cumulasti et auxisti. Non ausus resistere illi sanctus episcopus, id solum agebat, ut certus missarum aliarumque precum numerus designaretur, quem singuli pro peccatis, que confessus esset, persoluerent. Factumque est ita, et »oratio humiliantis se, ut ait Scriptura, nubes penetrauit, et non discedet, donec aspiciat Altissimus .«

IX. Sancti uiri multam reuerentiam erga sacras reliquias. Cum iam autem acrioribus ad finem doloribus  urgeretur, non immemor quibus iam olim patronis celestis obtinende patrie spem hausisset, eos ad matrem Ecclesiam uoluit deportari, seque selle impositum obuiam eis perferri, habitu sane eleganti primarii decani indutus, cum proprium non haberet. ualde tum madebat humus recentibus pluuiis, locusque quem sub diuo eger occuparat, sustinens reliquiarum transitum, lutulentus et humidus erat ex aquis hinc inde collectis. Ad singulas autem reliquias pretereuntes caput reuerenter inclinans, ubi postremo sanctum Seuerinum cominus adesse uidit, in lacrymas ingentes prorupit coram uenerabili theca eius, et de sella pronum se deiecit in cenum, ut uestis illa candida et magni pretii maxima ex parte luto fedaretur. Id uero cernens populus frequens utriusque sexus, qui sacras reliquias sequebatur, rugitus quosdam edidit miserabiles, tantisque eum lacrymis prosequebatur, ut hodieque plerique ex eis testentur, eiusmodi luctum  se nunquam sensisse. Mouebat enim omnes, quod tantus antistes, tam in imperio celebris, in eas se luti sordes pre deuotione et humilitate abiiceret flens et eiulans, etiam splendide uestitus, quas despectissimus quisque etiam uilissimo habitu contingere nollet. Facile autem inde coniiciebant, quanta esset erga B. Seuerinum animi deuotione, et plerique minime diffidendum censebant, pares illos futuros in gloria, quorum essent, merita tam preclara. Postquam autem sacre reliquie in summam B. Petri principis apostolorum edem importate sunt, nox illa ad celestes thesauros cum laudibus exacta est, et uir Dei eo perductus, ob expianda peccata rogauit accelerari missarum celebrationem. Deinde cum honorem multum sacris reliquiis impendisset, et ille iam in sua loca reducende essent, cum lacrymis eis ualedicens: Scio, scio, inquit, quidquid hactenus in hac lacrymarum ualle de uestris auxiliis mihi pollicebar, id iam finem habere, quod ad hanc  uitam conseruandam attinet, sed certa mihi de uobis spes est et consolatio, tametsi corpori succurrere non uultis, semper uos salutem anime mee curaturos.

X. Aqua benedicta abigit demonem. Porro autem dolor pedis omne crus et partem femoris occupans, crebro uitalia ipsa infestabat, cumque ad uicinam mortem iaceret anxius, quandoque uidit ex aduerso diabolum stantem, aitque ad eum: Quid tu hic agis scelestissime? quanquam non mirum est, si nos exiguos et nullis fretos meritis attentes, quando nec beatissimi Martini sanctitate absterritus es, quo minus eius quoque extremis tu insidiareris. Deinde exclamans, num quis opem sibi ferre uellet, ubi omnes paratissimos comperit, aquam benedictam petiit. Qua celerrime adhibita, aspergillo eam cum impetu coniecit in demonem, isque continuo disparuit.

XI. Contemnit diuitias, pauperibus omnia distribuens. Ad extremum stolam suam accipiens, quascunque  ob causas quemquam ligasset, absoluit, et ab omnibus humiliter ueniam petiit, omnes contestans, ne se celarent, si quid in his ab ipso esset pretermissum. Accitis quoque rerum episcopalium procuratoribus, ea fide, quam ipsi dedissent, eos obstrinxit, ut in persoluendo ere suo alieno, quod non exiguum contraxerat, sine personarum acceptione suas uices implerent, et tam Iudeis quam christianis iuste omnia redderent, certam eis pecuniam assignans, quam in hos usus et eleemosynas mense sue caute prudenterque subtraxerat. Et potuisset ille sane auri et argenti immensa pondera inferre in thesauros suos, unde aliis et corporum et animarum pericula crearentur: sed non id illi studio aut cure fuit. »Dispersit autem,« sicut scriptum est, »et dedit pauperibus: iustitia eius manet in seculum seculi .« Denique eo defuncto, nec teruncius unus repertus est, qui illius esset, et neque rex, neque ullus auarus eius satelles gloriari potuit, ex Annonis amplis  marsupiis hec uel illa sibi post eius obitum obtigisse. Nec tamen quisquam ex iis, a quibus mutuo pecuniam acceperat, solutione frustratus est, nec tam largas eleemosynas nostra uel uidit, uel audiuit etas, quales octiduo in eius exsequiis prestite fuere: Deo id agente, ne quid ab iis, quibus harum curam demandarat, aut negligentia, aut dolo malo pretermitteretur.

XII. Iterum predicit obitum suum. Quid tribuat sanctorum patrociniis. Predicit obitum ducis Godefridi. Tertio ante obitum suum die, quem ipse non ignorabat, comitem Gerlacum, dominum castri Wichinrodensis, ad se accersiuit, eique dixit: In hoc iam certum dabis tue erga me fidei documentum, si extremis domini tui iussis obsecundans, strenue in id incubueris, ut ante crastini solis occasum dux Godefridus mihi locuturus, Coloniam adducatur. Comite autem respondente, nulla id ratione fieri posse, ut intra biduum ille adsit, qui tum procul abesse  ferebatur: magnum fore, si uel ad diem tertium possit adesse; sanctus pontifex illico adiecit: Frustra tertius queritur dies, quando ante illum diem finem habebunt sermones mei, spiritu redeunte ad Creatorem, qui dedit illum. Iis uerbis territus comes, Facessat, inquit, domine, hec oratio: Deo propitio, certa aderit salus. Recte ais, respondit episcopus, stabilem breui salutem adfuturam mihi, quem B. Seuerini cingant merita, pro quo Coloniensium patroni comiter intercedunt, in quos ego semper totis uiribus suspensus, iamiam ingrediar requiem sempiternam, ab illis mihi prouisam. Tu uero, quem a priori mandato excusat impossibilitas, fidem fefellisse censeberis, si me defuncto, neglexeris mandata mea perferre ad ducem Godefridum. Iurante comite, se id diligenter curaturum, episcopus bene confidens, ait: Que pro Saxonum pace et uenia apud regis efferatum animum mandata persequatur, ea tue fidei committo. Tu ea duci perferes  ex me, ille porro apud regem ea conficiet. Admonebis autem ad singula ducem eius amoris et fidei, que me et illum arctissime coniunxerit: tum quoque addes, etiam ipsum intra annum e uita decessurum. Sic quidem sanctus episcopus: at uero eodem anno per insidias dux Godefridus occisus est. Altera ab hinc die uir sanctus circa nonam ad extrema deductus, repentina desperatione Coloniam uniuersam consternauit. Aderant mox primi e clero, in exsequias eius toto pectore incumbentes: atque cum clero communicatis consiliis tractantes, quidnam ei honoris et deuotionis migranti posset impendi, ad cuncta Coloniensis urbis monasteria celeres mittendos nuntios designarunt, qui dato signo obitus eius, cursim adirent singuli singula ipsis assignata monasteria, et que illis obuie essent, parochias, iuberentque in anime eius obsequium signa et omnia compulsari. Illo interim in extremis agente, aderant ei lectores quatuor, duo a dextris,  et a sinistris totidem: qui per uices legentes, si inter legendum nonnichil errassent, ab illo manum agitante illico corrigebantur: et, si uel parum a legendo cessassent, oculos ille ui quadam aperiens, cogebat eos progredi. Ita usque ad extrema sensus illi mansit uiuax et incolumis.

XIII. uisio eius in extremis. Multum orat pro Colonia. Anno 1075 feliciter migrat ad Dominum. Cumque in agone noctem cum die continuaret, illam pestem, quam nos iam cernimus, qua miser mundus, omnis honestatis et religionis expers, iacet oppressus, spiritualibus ille oculis intuens, repente manus, ut poterat, in alta sustulit, et miserandum in modum exclamauit: Sancta Maria, succurre miseris, succurre Colonie, succurre ciuitati iamiam periture; fessaque brachia paululum deponens, rursus ad sidera sublatis illis: Quenam sunt, inquit, o Domina, que se meis offerunt oculis, horrenda spectacula? Per singularem misericordiam tuam te obsecro, ut mihi ianua fias, per quam hinc emigrem,  ne tanta mala cogar uidere oculis meis; deficientemque spiritum breui silentio recreans, ad succurrendum Colonie etiam S. Petrum inuocauit, interdum etiam alios sanctos appellans. Tandem cum multo gemitu in hanc prorupit uocem: O amici omnes summi regis, in eius notitiam admissi, subuenite Colonie intercessionibus uestris. His dictis, ultimum trahens spiritum, die illucescente, ad ipsum lucis fontem feliciter emigrauit, mundo luctum, celis gaudium morte sua afferens. Ita post diuturnum morbum, quo illum Dominus tanquam in camino ad purum excoxit, anno Saluatoris millesimo septuagesimo quinto, episcopatus sui uicesimo primo, pridie Nonas Decembris, illucescente sexta sabbati, ab hominibus ad angelos profectus est.

XIu. Multum eius decessu merent Colonienses. Etiam Iudei lugent. Celeberrime eius exsequie. Quidam tum monasterii eius frater in hospitio quiescens, eiusmodi audiuit uocem: Quid tu ita nunc  stertis, quando ad obitum archiepiscopi domos omnes luctus occupat? Illico expergefactus frater, cum multo tremore surgit, et dum se induit, audit crebra campanarum signa, mortem episcopi significantia, ut erat antea constitutum. Paulo post, concrepantibus passim campanis, dici non queat, quantus urbem uniuersam luctus et meror occuparit. Omnis etas, et sexus omnis e lecto exsiliens, complodendo, pectus tundendo, diuersis edendis uocibus se plangere declarabat: tantusque tota urbe clamor exstitit, quantus ad alicuius exsequias nec antea illic compertus est, nec facile deinceps comperietur. Mire plorabant permulti e populo homines pii, clericorum dolorem testabantur immutati uultus: monachis, uiduis et uirginibus una erat plangendi ratio: specialis autem luctus nostra obtinebat hospitia, qui Annoni similem nunquam sumus habituri. uidere licebat omni ex parte ruere pauperum, orphanorum, egrorum miseranda profecto examina, atque in iis  mulierculas paruulos suos gestantes, precurrere, ferire pectus, lacerare crines. Quo spectaculo nichil possit gloriosius uideri illi, qui non ignoret illud dictum Saluatoris: »Quod uni ex minimis meis fecistis, mihi fecistis .« In horum enim sinibus absconderat eleemosynas suas, iique cum ramusculis oliuarum et precibus precedentes et subsequentes in eius obsequium, ad ipsam maiestatis sedem cum illo appropinquarunt. Felicem sane, qui sibi tales parauit amicos de mammona iniquitatis, qui eum reciperent in eterna tabernacula . Parua autem sunt hec. In ipsis etiam hostium Christi Iudeorum synagogis, primo mane tumultus, et clamor ortus est, Annonis nomen, Annonis probitatem et integritatem predicantium, mortemque eius complorantium. Interim tamen non sumus nescii, plures eius obitu partim palam, partim occulte letatos, in quos recte quadret illud: »Omnis qui mala agit, odit lucem :« de  quibus etiam Apostolus dicit: »Si adhuc hominibus placerem, Christi seruus non essem .« Facit hoc potius ad laudem beati uiri, ut qui talibus displicere uoluerit, quibus nulla placet ecclesiastica disciplina. Satisque mirum uideri queat, quod cum plerique Colonienses, qui eum urbe eiecerant, eum odio habuerint, ita tamen ad exsequias eius ciuitas omnis propensa fuit, ut in ea ciuitate nulle unquam similes uel fuerint, uel future sint exsequie. Non enim uel ipse totius Ecclesie pastor Petrus apostolus, si urbem illam corporali presentia inuiseret, maiori posset gloria et celebritate excipi, quam funus illud diebus septem frequentatum est: si tamen funus dici debeat, et non potius celeste munus, quod Colonia in protectionem sui, filiorumque suorum sanctificationem, diebus sex circumduxit, et septimo tandem die cum ingenti comitatu tam honorifice quam luctuose, ad montem Sigebergensem transmisit.

Xu. Exsequiarum eius descriptio. Mirabilis luctus  omnium. Plurimi conantur eius sacrum corpus Colonie retinere. Gerlacus comes acerrime se opponit. Corpus exanime lotum, et ut episcopum decebat, in feretro compositum, adhuc ab horum ministris tractabatur, et ecce necdum orto sole clerus totius Colonie cum crucibus aduentans in curiam regiam, cum frequentissima tam urbana, quam suburbana plebe, edes episcopi circumstiterunt, non ut mortuum excepturi, sed tanquam uiuentem ad insignem aliquam celebritatem cum triumpho prosecuturi. Mox in humeros receperunt onus sacratissimum quidam uiri uenerabiles, clerici et monachi, plangentibus ministris, qui eos sequebantur, exportaruntque illud ad episcopum Mindonensem et cleri frequentiam, duobus cum pedo episcopi et crucis uexillo preeuntibus. Ubi autem in conspectum hominum uenit, dictu incredibile est, que tum illic lacryme et gemitus exstiterint. Inde cum psalmis et canticis, cum magno campanarum fragore et clangore  in summe edis atrium illatum est, depositumque sub corona quadam magni operis illic pendente, multis in ea cereis ardentibus. Adfuere mox frequentes monachi, et Deo sacrate femine: celebratum est defunctorum officium, quod uigilias uocant, templum omne cantantium uocibus complebatur. Hora sacrificii cunctis congregatis, im primis reuerenter et deuote Mindensis episcopus cum sacris ministris accessit ad aram, eumque omnes secuti sunt, permistim psallentes atque lacrymantes. Peracto sacrificio, sacerdotes omnes cum stolis suis post feretrum steterunt. Ibi tum luctus et gemitus, dolor et lacryme increuerunt, magisque affectu, quam uoce, dicebant omnes: In paradisum deducant te angeli, in tuo aduentu suscipiant te martyres, et perducant te in ciuitatem sanctam Hierusalem. Cui uel tenuis pietatis scintilla inesset, non poterat non compungi, si uidisset officia, que illo die beato uiro persoluebantur. Ipse canentium  uoces, ipse carminum suauitates, ipsi uerborum sensus, atque adeo ipsi offerentium ordines et multitudo testari uidebantur, iam in celis eius festa celebrari. Omnia compunctionis plena erant, cigna tali funere. Interim totius ecclesie Coloniensis magistratus una animi sententia in id summopere incubuit, ut sacrum corpus Colonie suam haberet sepulturam. Et aliis quidem bona animi uoluntate, aliis ex inuidia id connitentibus, clerici illi, qui olim a beato uiro in ecclesia ad Gradus in honorem matris Dei constituti fuerant, publice iustitie detractum iri aiebant, si preter illud sepulcrum, quod ipse apud eos sibi mensus esset, aliud, quamuis ab eodem ipso, tamen posterius designatum, iam mortuus obtineret. Huic sententie cum etiam proceres plerique omnes subscriberent, soli tres, Sigewinus decanus summe edis, Hermannus uicedominus, qui ambo postea ei successere, et Gerlacus comes, acerrime sese opposuere,  et nunc conuiciis cum aliis agebant, preter perfidie crimen, quo se obstringerent, qui eam sententiam sequerentur, etiam anathemate plexos eos asserentes. Et triduo quidem nichil impetratum est. Quarto autem die obstinatioribus animis utraque parte suum propositum urgente, tandem Gerlacus comes in medio conuentu stans, ita ait: Esset merito tantorum uirorum sententie cedendum, si non publica iustitia staret a nobis, que, si scire uultis, eque uos atque nos, dominos, domino nostro adhuc liberam habente sepulture deligende facultatem, obstringit, ita ut sine magno salutis nostre discrimine secus, quam ille iusserit, hac in parte facere nequeamus. Nostis que ille, uestre pertinacie prescius, uobis dira imprecatus sit, ut quisquis sapit, uitam hanc perdere malit, quam eam excipere maledictionem. Et tamen appetitur tanta animarum pernicies. Etsi uero nichil isthec uos permouent, non mihi certe integrum est uestro exemplo  adiurationem domini mei, cui fidem obstrinxi meam, negligere, cum certum sit, eo ipso in excommunicationis mucronem me ruiturum. Quod si etiam diuina ultio non urgeret, at certe leges humane eam a me fidem reposcerent, ut prius uelim nobiliter occumbere, quam iniuriam cuiuscunque domini mei, cui sacramento obligatus sim, ignobiliter negligere. Quod si ea fides cuilibet domino debetur, quanta illi prestanda est, qui a celesti senatu iam medio consessu receptus est, cuius dignitas et urbis huius nobilitate, et summi sacerdotii culmine illustris est? Cuius tanta fuit uite sanctitas, ut beatus merito predicetur, qui pro eius defensione uel afficiatur contumeliis, uel sanguinem fundere cogatur. Id igitur omnibus uobis notum sit, hac me esse sententia, ob conseruandam domino meo fidem, ut, si aliter non liceat, opera commilitonum meorum eius corpus constanter tollam, et armata manu mihi uindicem, donec ius cuique suum uictorum mortes asserant. Hec illo comite magno animo prosequente,  ceteri metu absterriti siluerunt: solus Rudolphus prepositus Graduum, cum suis necdum destitit suam tueri sententiam: sed cum comes coram omnibus ita compellauit: Ridiculum sane fuerit, si putes nos impudenti oratione tua adeo frangi posse, ut ignauia uicti, imbelles uos patiamur occupare depositum nostrum, pro quo etiam ferro dimicare uelimus? Itaque plane id tibi persuadeas, nunquam fore ut quauis arte id, quod cupis, assequaris. Nam etiamsi, dubio adhuc rei huius euentu, necessitas eo nos adigat, ut absque nostra quidem culpa in hac urbe corpus hoc sepeliendum sit, tamen etiam nunc pudebit uos inutilem suscepisse laborem, quandoquidem necesse erit humari illud in ipso B. Petri choro siue adyto, ubi nullus antehac, quamuis sanctissimus, terra conditus est. Ita preposito illo cum suis quoque remoto, controuersia omnis sopita est, respiciente Deo pauperes suos, qui in preces, uigilias et ieiunia non cessarunt  incumbere, donec optato illo thesauro potirentur. Porro autem exactis prime noctis excubiis ad corpus beati uiri, altera luce apparente, rursus populus et clerus frequens ad beati Petri edem conuenit, nouusque planctus, noua lamenta exstitere, et salutaris hostie feruebat ministerium. Inde quidam sacrum corpus tanquam diuine propitiationis arcam in suos humeros sustollentes cum lacrymis et eiulatu multo, ad portam illam contendebant, que meridiem respiciens, ituris ad S. Martinum per cohortem regiam iter prebet. Concrepuerunt mox signa campanarum, psallensque chorus antecedebat sacrum corpus, magistratu cum populo a tergo sequente. Incredibilis etiam tunc dolor et planctus fuit, nec minor deuotio, mireque alii alios excludebant a ferendo feretro, dum singuli illud onus sibi imponi peroptarent: omnes uero certatim uel ad solum feretri contactum inhiabant, magne cuiusdam benedictionis opes inde sibi pollicentes. Stabant in  ostiis domorum suarum pudice matrone, qua transiturus erat, et passim uidere licebat homines manus in celum tollentes, caput mouentes, oculis prosequentes illud sacrum corpus. Ubi autem in monasteria quoque introductum est, eximii sane illi habiti sunt honores. Templa enim cereorum et lampadarum illustrabant lumina, auro gemmisque radiabant altaria, parietes tapetis multicoloribus ornabantur, sanctorum quoque corpora suis locis mota, quod nunquam antea in exsequiis uisum fuerat, cum processionibus educebantur. Neque id absque occultioris cuiusdam inspirationis ui factum arbitror: sed quemadmodum B. Anno, dum esset in humanis, quidquid potuit animo, ore et manibus atque pedibus, beatis illis celi ciuibus honoris impendere, haudquaquam pretermisit: ita ei quoque id specialiter collatum est, ut ad tumulum deportandus, sacrarum reliquiarum comitatu frueretur. Ecquis autem parem illi se in sanctorum ueneratione  existimare ausus erit? Quis unquam tanto flagrauit studio et amore, quanto ille uel minimis sacrarum reliquiarum portiunculis delectabatur? Feruebant interim studia omnium erga beatas reliquias, et tanto se quisque gloriosiorem arbitrabatur, si noui quidpiam aut pre ceteris amplius aliquid in earum apparatum expendisset. Ubique offerebantur sacrificia, et alia religionis officia prestabantur, nec in iis aliquid unquam occurrit impedimenti, ut ipsi quoque prosperi successus, Annonis sanctitati gratulari uiderentur. Et primo e summa ede deportatum est eius corpus ad beati Martini cenobium, inde ad Sancte Marie monasterium, quod Nouum uocant: tum ad beatam Ceciliam, postremo ad Sanctum Georgium, ubi ea nocte ad illud uigilie celebrate sunt. Tertio die post oblatum sacrificium, ad iucundissimi intercessoris eius Seuerini templum pastor exanimis adductus est: ubi singulari priuilegio obuiam ei prolate sunt tanti pontificis sacre reliquie. Postquam autem ibi quoque oblatum est  sacrificium, ad S. Pantaleonis religione et censu prestantissimum cenobium itum est, inde ad ecclesiam apostolorum, post ad sancti Gereonis. Excipiebatur autem apud sanctum Gereonem honorificentissime. Nam extra fores basilice, sancti cum multa reuerentia obuiam proferebantur, micabant intus luminaria, resplendebant diuerse metallorum species, campanarum permistus clangor perstrepebat, totiusque templi facies non alia erat, quam solet esse in solemnitate precipua. Atque ea quidem nocte ibi cum psalmis uigilatum est ad sacrum funus. Quarto die post missas celebratas, deportatus est uir sanctus ad monasterium Sancti Andree, ad sacras uirgines, ad Sanctum Cunibertum, ubi inter duos Eualdos medius est collocatus. Tandem ad Gradus uentum est, ubi innouatus est dolor, increuerunt lacryme, nec admittebatur consolatio, quod in omnium oculis exstinctum iaceret Colonie decus et ornamentum. Ibi deliberatum est a proceribus  de maioribus impendendis honoribus beato antistiti, tanquam nichil dignum hactenus prestitum esset. Statutum est igitur, ut proxima luce generalis illic celebraretur conuentus, sanctorum reliquie ex omnibus ecclesiis eo adducerentur, singulis congregationibus suos patronos honorifice sequentibus. Factumque est ita, non sine multorum summa admiratione. Predicanda sane omnibus seculis Coloniensium fides et deuotio, qui sui pastoris funus tam splendide cohonestarunt. Postquam autem sacre ille reliquie in templum allate sunt, in medio earum positum est corpus exanime beati uiri, ut quasi illis antecellere uideretur, quibus uel equari non nisi summorum sit. Equidem quid alii sentiant, ignoro: me quidem pre admiratione uix capio, dum non memini ulli unquam funeri illos exhibitos, quibus pre timore sanctitatis eorum, uix quisquam propinquare ausus est. Quinto die leuati sunt sacrorum corporum eterni magnique thesauri, beatissimum  funus tanquam singulare patrocinium fertur in eorum medio, commistim lacryme et cantus immolantur, itur ad edem Sancti Petri, atque in eam tanta celebritate et gloria infertur sacrum corpus, ut uix unquam clarior illic regum triumphus celebratus sit. Innumere illic splendebant lampades et cerei, amplissimum templum pre nimia hominum multitudine angustum uidebatur, baculus sancti Petri, ornamentum insigne, obuiam proferebatur, cum multis reliquiis et crucibus. Et ut paucis expediamus, quod multis comprehendi non potest, nichil neque dignius, neque celebrius excogitari potuit, quam sit illic prestitum. Sequenti inde die ad solis ortum dici non potest, quanta ui in ianuas sese intulerint, et clerus et populus, quantoque studio sacrificium et commendationes peracte sint, aut quemadmodum deinde ad Rhenum sit instituta processio. Cantabatur responsorium illud inprimis lugubriter: Aspice, Domine, quia facta est desolata, ciuitas plena diuitiis, etc.,  unde utcunque colligi licet, quo animi merore pastorem illum suum Colonia tum prosecuta sit. Cum autem iam naui impositum esset beati uiri corpus, et littora Rheni plangentium luctu personarent, adessent etiam illic quidam ex iis, qui uirum Dei odissent, euidentissimo miraculo declaratum est, cuius apud Deum meriti ille esset. Nauis enim in alteram Rheni ripam transmissura, contra fluminis impetum ascendens, instar sagitte littus aliud feliciter occupauit, fortassis etiam eadem ui contra nautarum conatum altius itura, nisi sancti Heriberti edes impediuisset. Eratque ea res tanto admirabilior, quod naute pre frigore uix manus mouere uiderentur, Rhenusque et pluuiis et glacie plus solito intumuisset. Iam ante, ut supra meminimus, ad ita fore predixerat uir sanctus, cum adhuc esset in humanis. Ubi autem id conspicati sunt, qui in citeriori littore stabant, nauem scilicet illam contra nature uim, altiorem in ripa ulteriori attigisse locum, quam quo ipsi starent, ualde attoniti laudabant Deum:  alii, qui odio beati uiri conflagrarant, suspirantes tundebant pectora, domumque abierunt. Completum est tum, quod in psalmo dicitur: »uidebunt recti, et letabuntur, et omnis iniquitas oppilabit os suum .« Illatum deinde est sacrum corpus in templum matris Dei, ubi sanctus Heribertus miraculis coruscat, et nox illa cum hymnis et psalmis exacta est. Postridie mane, ut septimo quoque die Colonienses suam et fidem et deuotionem seculis omnibus testatam efficerent, frequentes clerici, monachi, sanctimoniales et ciues transmisso Rheno, ante lucem eo peruenerunt. Multis autem in templo ardentibus cereis, sacrificium et commendationes celebrate sunt, idque ea, qua par erat, reuerentia. Aderant episcopi duo, Fridericus Monasteriensis et Egilbertus Mindensis, uterque decus sui temporis, et tanti funeris procuratione dignus. Aderant etiam primores Colonienses, permulti nobiles, monachorum greges, populus innumerus, parati omnes prosequi  celeste pignus ad montem usque Sigebergensem. Per hoc omnes medium ducebatur funus uenerabile, psallentium choris uallatum: ferentibus illud uicissim manibus, modo humeris suis per quatuor fere milliaria non nisi nobilissimis uiris pedestri itinere, quod tum resoluta glacie admodum lutosum et permolestum erat: nec quisquam seruilis conditionis, aut qui equo ueheretur, permissus est ad iactum lapidis feretro propinquare. Interim donec conspici posset, Colonie signa campanarum omnia erem sono complebant. Postquam ad montis conspectum uentum est, rursus tantus ortus est omnium planctus et luctus, ut nullis uerbis explicari queat. Irruebant super feretrum monachi, et miserandum in modum plorabant obitum tanti uiri, donec deficerent in eis lacryme: nec poterant absoluere inchoatam antiphoniam illam: In paradisum, etc. Miri quiddam ibi tum accidit. Ab occidente aduolabant aues frequentissime, noui cuiusdam generis,  montem operientes, et sua densitate plerumque celi conspectum intercipientes, illicque permanentes, donec humato corpore, homines inde recederent. Eas uel angelos, uel animas sanctas existimabant, qui eas cernerent. Rectius autem fortassis interpretabimur, significasse eas concursus futuros hominum. Tandem sepulture mandatum est corpus sancti episcopi, uolensque hominum lacrymas et eiulatus sedare Hermannus uicedominus: Facessant iam, inquit, dolores omnes. Habet iam pater et pontifex noster, quod optauit: psallitque et dicit: »Ecce quod concupiui, iam uideo; quod speraui, iam tenco. Illi sum iunctus in celis, quem in terris positus tota deuotione dilexi:« audiuitque illam iucundissimam uocem Domini sui: »Euge serue bone et fidelis, quia super pauca fuisti fidelis, super multa te constituam: intra in gaudium Domini tui .« Nonnichil tum cessatum est a lacrymis. At non diu post, primum nobiles  omnes, inde ministri episcopi, postremo pauperes intro ingressi, luctum instaurarunt tota die. Conferat iam qui potest, harum exsequiarum gloriam et celebritatem, cum quibuslibet regum et principum pompis atque triumphis. Cepit autem Dominus illustrare seruum suum etiam miraculorum signis ad confutandam illorum impudentiam, qui paulo ante sanctissimam eius uitam dente rodebant canino, et preciosam margaritam, celestis regis diademati destinatam, falsis rumoribus offuscare nitebantur.

XuI. uisio fratris cuiusdam. Non sunt mortui sancti, sed uiuunt. Alterius fratris uisio. Post obitum beati uiri abbas Sigebergensis, ueritus ne deessent fratribus res necessarie, parcius administrare cepit alimenta. Qui tum legumina coquebat, quodam hebdomade sue die in somnis uidit seanxium et fessum stare in culina, mox uero ad se ingredi beatum Annonem, et more suo degustare cibum qui coquebatur: sciscitari quoque, cur tam parce, tamque utiliter tot fratribus cibus administraretur: se uero  respondere: Te mortuo, Pater, nobis alumnis tuis et mendicis spes nulla est, cogitque metus future inopie hac uti parcimonia. Tum autem sic, non absque reprehensione, dicere episcopum: Itane mortuum tu me arbitraris? Facessat hec opinio. Illa enim uita ego nunc fruor felicissime, que summe beatitudinis eternitate tota fluit: ad quam si conferat, qualis eram, cum a uobis dicerer uiuere, quasi qui non essem, merito putari deberem. Ocius igitur ex me dicito abbati, ut certus de rerum copia, non sit ausus fratrum minuere portiones. Nam paucos post dies efficiam, ut tanta uos rerum abundantia affluatis, ut pre admiratione nec ipsi capere id possitis. Magna tum illic quoque cereorum penuria erat, ita ut ad missas priuatas uix, et ne uix quidem interdum sufficerent fratribus. Apparuit igitur sanctus episcopus alteri cuidam fratri quiescenti, aitque ad eum: Demiror custodis uestri tenaciam, tam parce cereos fratribus suppeditantis. uelim  huius ex te causam nosse. Respondit frater: Non est culpa custodis, amantissime Pater, quippe quem penuria cogit ita facere. Tum arridens beatus uir: Si non alia, inquit, huius ratio est, tu mihi iam eris promissionis mee nuncius ad fratres, dicesque eis, intra paucos dies tantam ipsos cere copiam habituros, ut etiam colligere sine fastidio non possint.

XuII. Arida femine manus sanatur. Multum augetur Sigebergense monasterium. Cum itaque his et id genus aliis fratres animati essent ad quedam magna de beato uiro speranda, femina quedam contractos habens digitos, ceram palme effigie ad tumulum eius attulit, flexis genibus orauit, ceram cum manu debili protulit, et simul atque sepulcrum attigit, illico sanata est, primum miraculum in sanctitatis eius testimonium inde reportans. Factum est hoc octauo Kalendas Aprilis, quo die tum fuit Parasceue et Dominica Annunciatio. Mox circumcirca res diuulgata est: stupebant omnes, et difficulter uolebant credere ob rei nouitatem, sed mulier et genere  et nomine notissima, uel inuitis fidem fecit. Abiit autem fama miraculi etiam in exteras regiones, turbisque undique confluentibus, copia quam promiserat uir sanctus, adesse cepit. Memor autem futurorum Reginhardus, sciensque assiduitate sepe uilescere, quod tam splendida ex uulgi concursu initia haberet, construendis edificiis, acquirendis prediis, templo ornando operam dedit. Denique ex iis rebus, quibus tum ille sacri corporis locus die noctuque plenus inueniebatur, tanta effecit, ut cum uix quadraginta illic monachi essent, ipso abbate primum creato, breui amplius septuaginta uel octoginta inuenti sint. Condidit etiam mausoleum beati uiri, in cuius uertice litteris aureis hoc scriptum est Epitaphium.


Patribus egregiis ornata Colonia multis,
   Ecclesie speculum misit in hunc tumulum.
Emicuit mundo noua lux Annone secundo,
    Qui per cuncta suo par erat officio.
Mensibus hoc denis, annis octoque uicenis.
   Quarta Decembris eum lux tulit e medio.

XuIII. Cecus uidet. Plurimi ad eius sepulcrum confluunt. Interea populo magis magisque eo aduentante, faber quidam Coloniensis ex candente ferro cecatus, itidem accessit, ad tumulum eius preces fudit, et antequam surgeret, curatus, cegit omnes sublatis uocibus tam repentinum beneficium laude et predictione efferre. Adducta est puella paruula, arido brachio misera, et ipsa quoque sanata est. Placuit tum omnibus circumcirca commorantibus, ut pridie Nonas Maii cum crucibus et reliquiis ecclesiarum suarum eo se conferrent, et noui patroni suffragia communi supplicatione ambirent. Aderat dies, accurrit populus infinitus, curatus est in medio turbe claudus, incredibili uocum strepitu miraculum ab omnibus celebratum est. Quintus deinceps illo in monte hominum concursus fuerit, uel inde  satis constare potest, quod Sigefridus archiepiscopus Moguntinus per id tempus deuotionis studio eo adueniens, nec dignitate functionis, nec famulorum satellite impetrare aditum potuit ad sepulcrum, diu a turbis irruentibus exclusus donec abbatis opera, per loca clandestina introductus est. Singula commemorare miracula neque nobis possibile est, neque lectori gratum fuerit. Precipua quedam, optima fide annotabimus.

XuIII*. Per iocum futura predicit S. Anno. Sanatur frater claudus. uiuente etiamnum beato Annone, quidam monachus Sigebergensis ab excelso templi loco corruens, dissolutis et confractis membris, in linteo sublatus est, propemodum animam exspirans. Postquam uero in lectulo repositus est, diu decubuit, multisque adhibitis curationibus, contra spem omnium eousque perductus est, ut cum scipione posset, licet claudicans, utcunque ingredi. Ei iam etate et religione prouecto, quandoque more  suo iocose dixit beatus episcopus: Tantisper huic inniteris scipioni, donec a me curatus, illum abiicias. Id quidem nemo tum nisi facete dictum, interpretabatur. At ubi cepit ille iam uiuere in celis, et crebrescentibus ad tumulum eius miraculis, ei custodiendo hic frater inuigilaret, quodam die uis inuisibilis eum e sede expellens, totum humi coram tumulo strauit. Scire ille uolens, cuius impulsu id pateretur, dum circumfert oculos, conaturque surgere, toto corpore se sentit incolumem, neruis laxatis membrorumque iuncturis diu confusis, suo loco restitutis. Itaque e templo properat ad domum capitularem, abiicit scipionem, flectit genua, iterum atque iterum tentat num possit porrecto corpore osculari humum, siue uenias capere, quod antea impossibile fuerat, nec ullam sentit difficultatem. Currit auidissime ad abbatem Reginhardum, tradit illi scipionem in testimonium curationis sue seruandum. Abit cito tanti miraculi fama per omne monasterium locaque uicina, conueniunt ad ecclesiam monachi  et populus frequens, promuntur Deo laudes et carmina, festum imprimis celebre ab omnibus peragitur.

XIX. Homo miserrimus mire restituitur. Fuit Bonne homo quidam usque adeo calamitosus et miser, ut credi non possit, nisi coram intuitus sit. Toto tremebat corpore, idque perpetuo: stridebat dentibus, uoces edebat horridissimas, et quas nemo crederet humano ore effici posse. Ad huiusmodi autem edendos clamores uires ei addente dolore, ceterum adeo ui morbi frangebatur, ut prorsus nichil loqui posset. Nec iacere poterat, nec sedere, multo minus stare. Quoties mouebat pedem ultra progressurus, mox retrorsum agebatur: hominemque uidere, miseria erat. Aiebant ei quidam, recte eum consulturum sibi, si in Sigeberg proficisceretur, ubi noua iactitarentur miracula. Sic illi loquebantur, non homini consulentes, sed beato Annoni suo more insultantes. Et tamen quia prepotens Deus etiam malis  nouit bene uti, eis insistentibus adducitur asinus: eo uectus miser, uenit in Sigebergense monasterium: prosternit se miserandum in modum coram sacro corpore: omnes eum et mirantur, et miserantur. Paulo post tanquam ad se reuersus, uertit crebro oculos, appellabat circumstantes, surgit a terra, ruit in ipsam pretiosi corporis thecam siue loculum, identidem osculatur, uota nuncupat, et abit sanissimus, angelis hominibusque letantibus. Subiicimus nunc aliud insigne, soliusque Dei miraculum, quod quamuis difficile sit credere, tamen tanta eius ueritas est, ut ultro uelim diuino esse iudicio obnoxius, si secus est, quam a me referetur. Legant et credant, qui norunt omnia posse Deum : et, si quidem pii et religiosi sunt, gaudeant se in beato Annone magnum habere patronum sin aliter, timeant obtrectatorum suorum potentissimum persecutorem.

XX. Homo nequam mendacio iungit blasphemiam.  Diabolus ei apparet. Impie conuiciatur S. Annoni. Item alia ultio hominis blasphemi. Arnoldus uir strenuus et diues, Dollendorpensis castri dominus, cum aliquando sederet ad audiendas suorum causas et lites, iram quidem pre se ferre uidebatur in noxios homines, at tamen mitius agebat, si non criminis grauitas obsisteret. Erat enim pro suo instituto pius, et magna prorsus in Deum fide. Accusabatur tum coram illo uolbertus homo nequissimus, quod non persoluisset es alienum. At ille animo ferox et lingua procacissimus, nichil modestum aut sanum respondit, imo ipsum quoque iudicem criminari cepit. Querebatur se ab illo et ab omnibus preter meritum opprimi, absque ulla noxa rapi ad tribunal, prorumpensque in uoces impias. Quandoquidem, inquit, frustra a Deo speraui iustam sententiam, alius mihi iudex et patronus querendus est. Horrebant omnes, et miser ille diabolum inuocans: Tu, inquit, mihi presidio sis: ego uero tibi me seruum  utraque manu trado et addico. Ulciscere iniurias meas, quod a Deo non obtinui. Ferebat Deus impii hominis blasphemiam: sed ubi ille nequam etiam in sanctos eius iniurius esse cepit ultio inaudita consecuta est, ut perspicue liceret animaduerti, uerissime dixisse eum. »Qui tetigerit uos, tangit pupillam oculi mei .« Surgebat iudex et cum eo maiores omnes, tantam non ferentes blasphemiam: agebant cum insano nunc minis, nunc blandimentis, ut ad sanitatem rediret, sed ille tanto furebat magis. Iam sol ibat ad occasum, et malignus ille in pascuis querebat equum suum: ueniensque ad siluam propinquam, inter umbras arborum uidit hominis horrendam speciem, sicque prior appellat eum: Quisnam es tu, aut qua causa hic subsistis? Respondit diabolus: Equidem huc ueni misertus tui. Scis enim, quem plenus amaritudine paulo ante inuocaueris, cuique te seruum deuoueris. Ego ille ipse sum diabolus. Me ergo protectore felix semper futurus, redi domum, sic tamen, ut a meo famulatu  minime te subducas. Abscedit miser, et altera luce sedens equo cum commilitonibus suis sequitur iudicem alio tendentem. Rursus iudex cum suis tanquam nocturna cogitatione mutatum inuitat ad satisfactionem: promittit ueniam pridie perperam gestorum, modo persoluat debitum. Ille redit ad contumelias et conuicia, ait se iam inuenisse meliorem patronum, qui et possit tueri suos, et aduersarios opprimere: cui non sit alius similis. Percontantibus aliis, ecquisnam ille sit, incunctanter respondet diabolum esse, nec dubitat in Christum et sanctos eius blasphemias et nefanda multa iactare. Tum iudex religioso merore affectus: O miser, inquit, o preda Satane, itane insanis in Creatorem tuum? Nisi plenus esses eo, quem iactitas, nunquam tot probra coniiceres in mundi Dominum et sanctos eius. Impietate etiam demones uincere uideris. »Illi credunt, et contremiscunt :« tu uero totus amens, nichil metuis Dei potestatem, nec credis  miraculis, quibus terra marique sancti illustrantur. Et ut alios omittam, de beatissimo Annone, preter alia eius miracula, constat, magnam eius in cecis illuminandis esse efficaciam: nec dubium, quin possit etiam uidentes luminibus priuare. uide ergo, ne percussus cecitate, uel sero cogaris eum deprecari. Ad hec ille erecta ceruice, cachinnans et subsannans: Istum uero, inquit, signis clarescere credere quisquam, nisi delirus, potest? Noui ego hominem adhuc uiuentem, et certe alienum a fide est, mortuum eum iam facere miracula, que uiuus non potuerit. Si uanus sum, quid ita ille cunctatur ulcisci opprobrium suum? Si ille quemquam unquam cecum sanauit, radicitus excidat mihi oculus uterque. uix elocutus erat hec, cum ecce repente sinister oculus eius sensim instar aque totus diffluere cepit, foramine ad horrendum spectaculum uacuo relicto. Accurrunt illico milites, certatim cupiunt inspicere uirum, nec possunt admirari satis, celebrant  omnes beati Annonis nomen; solus miser ille manet incredulus. Hortantur eum omnes, ut uel experientia cautus fiat, et beatum Annonem precibus sibi conciliet. Ille uero seipso deterior, rursus exclamat: Donec ulla mihi luminis portio relicta erit, absit ut ei supplex fieri uelim. Sit erroris uestri, sanctum eum dicere: mihi, si potest, prius etiam alterum excutiet oculum, quam hoc ego fateri uelim. Dixit, et cunctis cernentibus, tanquam fulminis iaculum in caput eius uibrari uisum est, cuius ictu reliquus oculus radicitus euulsus est. Mox equo fugam capessente, infelix ab illo excussus, humi corruit: sed pede altero inherente uni stapedibus, longius ab equo misere raptatus est. Secuti illum equites uelocissimi, moribundum, equo comprehenso, soluerunt. Confluebant ad eum omnes horrore concussi: ille uero pre dolore clamitabat et eiulabat, in puluere sese uolutans. Tum omnes pauore et stupore correpti, appellabant sanctum Annonem;  sese in terram prosternentes, identidem clamabant Kyrie eleison. Iis clamoribus per nemora et agros sese diffundentibus, ex locis propinquis magna hominum turba cum sacerdotibus aduolauit: qui cum rem totam didicissent, non mediocriter obstupuere. Sustinebant uero omnes, quid porro euenturum esset misero illi. Propius autem ad eum accedens iudex et quidam religiosi uiri, sciscitabantur ex eo, quidnam haberet. Respondit ille tantis se discruciari doloribus, ut spem uiuendi omnem abiecerit. Hortabantur eum illi, ut dum adhuc tempus penitentie adesset, colligeret sese: quod si faceret, et beatum Annonem ex animo deprecaretur, et ueniam et sanitatem ei pollicebantur. Tum ille dolore urgente exclamauit: Fateor sanctum Annonem posse, si uelit, mihi restituere oculos ablatos: manusque tremulas in celum porrigens, cunctis audientibus, lacrymabundus orauit: Parce, sacratissime pontifex, parce misero mihi iure castigato, nec neges conuerso misericordiam, quam Dominus cunctis  resipiscere uolentibus offert, ubi ait: »uiuo ego: nolo mortem peccatoris, sed ut magis conuertatur, et uiuat .« Si reddideris mihi lumina, quod te posse credo, toto corde tibi semper subditus ero, et quod hactenus impie negaui per totum orbem annuntiabo, te prioribus sanctis equatum esse meritis et factis. Hec cum ille diceret, et omnes miseratione afficerentur, Arnoldus iudex hortabatur eos, ut communibus uotis et precibus homini misero diuinam misericordiam conciliarent, sublatisque manibus, Kyrie eleison una uoce clamitarent. Impietatis enim notam se non posse effugere dicebat, si nature consortem in ea clamitate desererent. Itaque primus ipse humi se abiiciens, omnes ut idem facerent permouit. Postquam autem a terra surrexerunt, sanctum Annonem iteratis uocibus inuocantes, inaudito miraculo noui in hominis capite oculi repente exstiterunt, solito clariores: et tanquam nichil passus esset, sanus et incolumis homo  surrexit: populus circumstans pre gaudio lacrymas fundens, immensis uocibus ita ut par erat laudes diutissime depromebat. Postea ille ad beati Annonis tumulum uenit, exposuitque quid ipsi accidisset. Sed cum nemo crederet, abbas Reginhardus curauit cum adducendum ad synodum, que tum, Hidulpho archiepiscopo presidente, Colonie habebatur. Ibi ille coram omnibus totam huius rei pertexuit historiam, multus eius dicta suis uerbis confirmantibus. Tandem etiam, cum missis nuntiis id exigeret episcopus Hildulphus, ut fide dignissimus Arnoldus ille, cuius crebro iam meminimus, grauissimum dixit testimonium, iuramento illud confirmans.

XXI. Peregrinatio ad Sanctum Petrum. Clericus quidam proscindit S. Annonem. Punitur maledicus sancti uiri obtrectator. Curatur inuocans S. Annonem. Quidam ex diecesi Treuirensi Romam ad beati Petri apostolorum principis limina, usitata iam seculis deuotione proficiscentes, Confluentinum quemdam clericum  itineris comitem habuere cum quo uaria conferentes, ut fit, leuandi laboris, animosque oblectandi causa, tandem in mentionem beatissimi Annonis inciderunt, omissisque aliis sermonibus, multum et diu de uite eius sanctitate et uirtutum prestantia loquebantur, eiusque res gestas uicissim alii post alios commemorabant. Iam in uesperam prope perductus erat dies id genus sermonibus, cum ecce clericus ille incredulum pectus suum prodens: uos, inquit, perditum illum uanis in celum usque laudibus effertis, quem ego nichil extra communiter mortuos habere existimo: quippe uirum, ut aiunt, suis malum, sibi ipsi pessimum. Hec ille exsecrabilis effutiens, sociis suis et pallorem et silentium pre horrore attulit. Cumque paululum substitissent, cepto pergentes itinere, ita aiunt ad eum: Ecquis uel amentissimus eiusmodi ausus sit proferre sermonem! quem cum a nemine magis, quam a clerico pro auctoritate officii cerceri oporteret, ex clerici  proficiscitur. At ille peiora euomens: Si me, inquit, etsi a uestra fide, non tamen a ueritate aliena dicentem, idcirco reprehendendum putatis, quod e clero sim, audite hominis finem, cui sanctitatem arrogare uultis. uehementissimus dolor pedum, et hactenus incognitus podagre morbus animam ei, ut audistis, infeliciter extorsit. Crudelissimum autem fuerit, ullius bonitatis hominem ea pena diuinitus consumi, quam nec sceleratissimus facile meretur. Non bene eum uixisse, ultio testis est: imo quam male obierit, et uita et uite testis ultio docet. O linguam merito precidendam, cum Scriptura diuina tam multis testetur locis, quem diligit Deus, eum quoque arguere et castigare . Quanta uero et quam indigna et immania passus est etiam ipse Filius Dei? quanta apostoli et martyres? quorum fuit quo uita celsior, eo mors preciosior. »Preciosa enim in conspectu Domini, mors sanctorum eius .« Absit ergo a fidelium animis,  ut putent beatum Annonem ullam meritorum suorum iacturam mortis acerbitate fecisse. Imo ut norint potius inde illi auctam gloriam: audiant, que blasphemum hunc ultio consecuta sit. Monebant illum satis superque comites eius, ut finem faceret tam peruerse loquendi, nec tamen cessabat miser. Itaque cunctis iam acerbitatis, et tante temeritatis uindictam expetentibus, repente aliis libere progredientibus, immotus ille substitit, et qui Christi confessori dolores pedum improperauit, tanquam ferreis ad talos constrictus uinculis, loco hesit, interim graues pedum sentiens cruciatus. Mox igitur tremere, pallescere, misere quietari et eiulare cepit. Respiciunt alii, mirantur clamantem, aspernantur subsistentem, iratis uultibus perquirunt, quid ita hereat ipsis properantibus. Aperit ille cum multo gemitu quid patiatur, non ambigant illi id accidere meritis eius, cui detraxerat: dolent quidem pre commiseratione, at tamen letantur euenisse. Tandem communes pro eo preces fundunt, ille ueneratur  in eis fidem, quam ante culpauerat: ualde penitet eum temere esse locutum, preces et uota offert beato Annoni pro sui liberatione. Tamdiu oratum est ab omnibus, donec laxatus, susceptum  incolumis expleret iter. Inde domum reuersus, nichil habuit antiquius, quam ut sacratissimi presulis uenerabiles cineres inuiseret. Hoc enim et uoti necessitas, et amicorum consilia hortabantur. Ubi autem eo uenit, cum multis lacrymis totam historiam uerissime enarrauit, nobisque scribendam reliquit.

XXII. Contracta sanatur. Contracta quedam femina, ad beati uiri tumulum cereum paruum attulit. Inde recessura, mira uelocitate se sentit erigi. Turbata igitur exclamat: O summe sacerdos Anno, quid mihi infelicissime nec opinanti accidit? Tanto enim fragore spina dorsi et coste adherentes restitute sunt, ut quercus frangi uideretur. Aduolabant multi, et femine clamore, et ossium strepitu inuitati: uidebantque erectam stantem ad illam felicis thesauri arcam, gratiusque agentem, quam hactenus curuam semper uiderant. Referunt rem ad alios, multique utriusque sexus in ecclesiam irruentes, una uoce summe Trinitati laudes gratesque agunt.

 XXIII. Festum Assumptionis S. Marie toto orbe celebre. Puer contractus curatur. Totius orbis commune celebrabatur festum, in celos assumpte beatissime uirginis et matris Dei: qui dies est uenerabilis, dies sanctus, dies preclarus, cui comparari non possint ulle sanctorum solemnitates: fratribusque nocturnas uigilias hymnis et psalmis solemniter agentibus, puerulus quidam, et nomine et facie omnibus notus , ad beati Annonis sepulcrum manibus reptans uenit. Aderant tunc ibi quidam, pro honore sacratissime uirginis, regine celestis uigiliis intenti. uiderunt illi puerum semel atque iterum apprehendentem tumuli summitatem, conantemque surgere, sed toties relabentem, tertio tandem idem tentantem, in pedes erigi. Et stabat ille quidem, sed ruinam minare uidebatur. Obtinuit tamen, ut aliquandiu scipioni innixus posset ambulare.  Sed illo tandem reiecto, saluus et incolumis, integram gradiendi facultatem adeptus est. Multam ea res illa die letitiam peperit, ad tam preclaram illustrissime uirginis solemnitatem, tam insignia accedente miraculo. Sunt uero etiam permulta alia lectu dignissima beati Annonis miracula, que tamen cuncta pretermittens, ita paucissimis istis ad optatum laboris mei perueni portum, ut et clarissimum meritis et sanctitate uirum  expresserim, et necessariam propter fastidiosos breuitatem non ualde tamen excesserim. Prestet omnipotens Deus, ut in illa uita prosit anime, si quid in hoc opere dignum suis laudibus elaboraui: sitque migranti patronus, qui scribenti materia fuit, Anno terque quaterque beatus, per Iesum Christum Dominum nostrum, qui eum Patre et Spiritu sancto uiuit et regnat Deus in secula seculorum. Amen.

In pedo seu baculo pastorali S. Annonis ligneo, qui adhuc in monasterio Sigebergensi religiose asseruatur,  in superiori parte in cupro, incisi sunt uersus sequentes:

Tityre coge pecus, cecus ne ducito cecos.
Moribus esto grauis, rector fore disce suauis.
Astu serpentis, uolucris tege simpla gementis.





SANCTI ANNONIS COLONIENSIS ARCHIEPISCOPI DIPLOMATA DUO.



I. De castello Saleueldoini ecclesie S. Petri Coloniensis a Richisa regina concesso, et de uillis quas eidem regine ipse Anno in precariam dedit. 
[MARTENE, ampliss. Collect. t. III, col. 445, ex ms. Brunwillariensis monasterii.]


 In nomine sancte et indiuidue Trinitatis. ANNO secundus, diuina prestante misericordia Coloniensis Ecclesie archiepiscopus.

 Consideramus ergo quia fecit mihi Dominus magna qui potens est, et anxius factus sum pro eo quod uix inuenirem quid retribuerem Domino pro omnibus que retribuit mihi. His curis estuanti mihi diuina pietas uiam aperuit, quo pergens, eo quo desiderabam attingere posse sperauerim, scilicet ut amplificando Ecclesiam dono Dei mihi commissam, his qui me precesserunt uiris, toto pene orbe terrarum tum sanctitate, tum patrimonio, tum generis claritate conspicuis, et ut pace illorum dicam, me studiosius operantem, parem illis factum esse dicere non formidem. Inde occasione data dominam Richezam reginam super quibusdam prediis Saleuelt-kobins, quatenus de his precariam consentiens eo Sancto Petro Colonie traderet, conuenimus. Quod cum in aditu primo parum ad uotum responderet, uoluntas Dei fuit ut non longo post tempore quod querebamus prosperum ac felicem haberet exitum.

 Unde notum esse uolumus cunctis tam presentibus quam futuris Domini Dei et sancti Petri fidelibus, qualiter Starckhare quidam uir ingenuus et comes, miles ipsius regine, precepto atque petitione domine sue Saleueldoin castellum cum uniuersis ad hoc pertinentibus, terris ac siluis, forestis atque piscationibus, pratis, pascuis, familiis, et quidquid ipsa in Orla proprietatis habere uisa est, exceptis seruientibus, Sancto Petro Coloniensi ad usum archiepiscopi Christiani aduocati tradidit iure perpetuo possidendum, eo uidelicet tenore ut ipsius predii usus fructum domina regina usque in finem uite sue teneat, ea quoque ratione ac firmissimo interdicto, ne unquam aliquis archiepiscoporum per concanbium, uel cuiquam in beneficium dando Salauelt, uel ad hoc pertinentia ab dominicato suo faciat aliena, nisi forte quantum nos cum eiusdem regine consilio pro anima nostra, nec non ipsius suorumque parentum per monasteria Colonie  distribuendum ex ipso statuerimus. Sed et decimam uestimentorum siue cuiusque generis pannorum, nec non et lodicum, mellis quoque et cere in usum monachorum in Brunwilre regina disposuit. Nos quoque pro deuotione Christianissime regine non multa quidem a nobis querenti, quantum tamen ipsa proposuerat, in precariam eius concessimus, has uidelicet uillas nostri dominicatus ei tradentes usque in finem uite sue, cum omni utilitate possidendas, Sedekeback, Brezenheim, uickolo, Moffendorp, Muoteresheim, Blasheim, Znonoro. Insuper annis singulis centum marcas argenti de camera nostra, que omnia eo tempore facta sunt. Et si quis, uel rex, uel episcopus, siue ipse ego, uel aliquis successorum meorum, de his omnibus ei aliquod minuere, uel aliquo modo mutare, nisi ipsa petente, tentauerit, odium Dei et sancti Petri incurrat. Ipsaque sit potens Salauelt et omnia ei pertinentia recipere, eisque ut propriis uti.

 Tradidit quoque domina regina, imo supradictus comes Starkhare seruientes quos supra excepimus omnes utriusque generis ad hec predia pertinentia, precepto atque petitione domine sue, ad altare S. Petri, sub censu duorum denariorum annis singulis, quatenus ipsi et omnis posteritas eorum sub ea lege permaneant, quod omnes similem censum ad altare soluant; illud quoque firma ratione constituens, ut liberis uel sinordis uenatoribus, siue cuiuscunque generis hominibus ad hanc dominationem pertinentibus, que suis temporibus iura et optimas consuetudines habuisse probare potuerint.

Anno ab Incarnatione Domini nostri Iesu Christi 1057, indictione X, uII Kal. Iulii, facta est hec traditio in Salaueldon, secundum legem et ritum gentis illius; cuius rei testes sunt hi astantes quidem et uidentes traditionem: Otto comes, Otlogh, Wetego, Romzezo, Herman, eiusdem filius Herman, et iterum Herman, Reguhart, Gerwart, Aldeger, et iterum  Aldeger, Gunthore, Rathere, Mazzo, Ruodolf, Herman, Adelart, Adelbert, Gerbort, Usito, Helinbolth, Ruozelin, Adeleich, Morlog, uincho, et iterum uincho, Hebo, Bubo, Gadelher, Starkhare, quando domina regina stans in domo S. Petri traditionem hanc recognouit: et Starkhare comes ita ut in Saleuelt tradidit, sanctum Petrum ita uestiuit. Testis est Coloniensis clerus et populus, tum hi quos subter notabimus, Berthold, Sicco, Ruotgher, Adolff, Christian, Ingram, Beringher, Adelger, Burghart, Thicmart, Herman, Arnolt, Godefrid, Berung, Sigebodo, Waltare, Nug, Goswin, Wecho, Cuno, Wigman, Herman, Herwart, Bertholt.



II. Charta fundationis monasterii Sancti Alexandri in Graffshap diecesis Coloniensis ab Annone archiepiscopo. 
[MARTENE ubi supra, col. 490, ex autographo.]


In nomine sancte et indiuidue Trinitatis.

Notum sit omnibus Christi fidelibus tam futuris quam presentibus, quod ego ANNO, Dei gratia Coloniensis archiepiscopus, quemdam locum in Saxonia Grafcaft uocatum, a quadam matrona nomine Chuniza et filio eius Thiemone acquisiui. Post hec cum licentia pape Alexandri et imperatoris Heinrici, anno autem Dominice Incarnationis 1072, indictione X, cum totius familie consilio in eodem loco regulares monachos  Sigebergensis ordinis constitui, et omni pace et iustitia qua cetere Colonienses abbatie utuntur, confirmando stabiliui, et omnibus archiepiscopis successoribus meis aliquod seculare seruitium ab abbate illo exigere sub anathematis uinculo constringens interdixi. Aduocatum sibi abbas eligat, qui placitum bis tantum in anno habeat, et non plus quam XII caballos afferat. In autumno et hieme sit eius seruitium duo maldra panis,  due uictime porcine et unus porcellus, quatuor pulli, et unus anser, quatuor casei et uiginti oua, una ama ceruisie et medonis quantum fit de quadra unius urne mellis. Pabulum caballorum tria maldra auene. In estate et uere tres uictime, et unus agnus, et pabulum quatuor equorum, etc., ut supra. Si in sequenti die rursum uult placitum habere, in abbatis sit arbitrio, si prandium sibi uelit exhibere. Ut autem hec dispositio stabilis et inconuulsa in eternum perseueret, sub inuocatione sancte et indiuidue Trinitatis, et sub auctoritate S. Petri apostoli, et sub iudiciaria omnium sanctorum districtione et meo pontificali banno, et sub interminatione perpetui anathematis confirmaui, et mei sigilli impressione signaui.

Hec sunt nomina ecclesiarum et locorum que ad uictum et uestitum monachorum Deo et sancto Alexandro iuste et legitime acquisita contradidi. Worumbach, Attandarra, Luidolffescheide, Falebreht,  Hertseido, Heslipho, Hademare, Hosteruelden, Felmedo, Buodeuelden, Brunscapellum, Ruothino. Iste sunt curtes: Nuzlare, Clintfelden, Hademare; item: Hademare, Amelinchusun, Pretinholo. Decem mansi quos dedit Heinricus, Luidolfessceinde, Attandarra, et Smerlecco, Alerenen, Holzhusun, Buodenueldum, Felmedo, Leno, Beigenchusun, Brunes-apella. Ad Dietrinchegouan mansus I, Berendorff Fatena, Suropo, Lannichofon, Gledorf, Harhincdorf, Werdincdorf, Wedirichueldem. De decimatione ad Suefacen libre tres et dimidia, Badelecche octo libre, de beneficio Luitbizonis decem solidi, de beneficio Arnoldi XXu solidi Gensingen, Allinchusun, Nescelestein. Ad Thietbach uinea una, ad Erpelle uinea una, ad Erbinchusun una domus, Hasichenbruchum, decime Warsten, Badelicke, Mulnheim, Anlagen, Bergheim, in Hare, Wlede, Usne, Hiuenchusen, Thiedtuardinhusen, Hiddinchusen. Feliciter.


Locus sigilli.




uolume back matter






INDEX ONOMASTICUS PERSONARUM ET LOCORUM IN CHRONICON HERMANNI CONTRACTI ET CHRONICON PERTHUSIANUM. Reuocatur Lector ad ciffras crassiores textui intermistas. [1Kb]



I. ELENCHUS PERSONARUM ECCLESIASTICARUM ET SAECULARIUM.


I. PERSONALE ECCLESIASTICUM. SUMMI PONTIFICES.
    S. Gregorii M. reliquie 310 seq.
    Gregorius II 114, 115.
    Zacarias 119, 121.
    Stephanus II, 121.
    Adrianus 124.
    Leo III 129, 132.
    Stephanus Iu 135.
    Nicolaus I 149, 152.
    Adrianus II 153.
    Ioannes uIII 156, 164.
    Martinus seu Marinus 164, 165.
    Adrianus III 165.
    Formosus 170, 171.
    Stephanus uI 171, 172.
    Ioannes XII 186, 187.
    Leo uIII 187, 188.
    Benedictus u 187.
    Ioannes XIII 188, 189.
    Ioannes XuI 310 seq.
    Gregorius u 194, 324 seq.
    Siluester II 195.
    Benedictus uIII 199, 200.
    Ioannes XIX 203, 204
    Clemens II 216, 219.
    Damasus II 221.
    Leo IX 222 usque 235.
    uictor II 252, 254.
    Stephanus IX 254.
    Nicolaus II 255.
    Alexander II 256.
    Gregorius uII 334 seq, 340, 342.
    Wipertus antipapa 335, 342.
    Paschalis II 357, 365.
    Gelasius II 365.
    Alexander III 387.

ARCHIEPISCOPI Moguntini.
    Leunisius 90.
    S. Bonifacius 114, 121.
    Lullus 121, 127.
    Richulfus 127.
    Heistolfus 136.
    Otgarius 145.
    Rabanus 145, 148:
    Carolus 148.
    Luitbertus 151, 168.
    Sunderolt 168, 169.
    Hatto 169, 176.
    Herigerus 176, 179.
    Hildebertus 179.
    Fridericus 183, 185.
    Willehelmus 185.
    Hatto 185.
    Willigisus 198.
    Erchenbaldus 198, 200.
    Aribo 200, 204.
    Bardo 204, 225.
    Luitpaldus 225, 255.
    Sigifridus 255, 258.
    Adalbertus 361, 367.

Treuirenses.
    Maximinus 29.
    Paulinus 31.
    Richboto 132.
    Amalarius 133, 134.
    Theodgaudus 150, 151.
    Ratboto 173.
    Luitolfus 197.
     Megingaudus 197, 199.
    Adalbero intrusus 197.
    Poppo 199, 217.
    Eberhardus 217, 258.
    Conradus 258.

Colonienses.
    Chunibertus 94, 95.
    Hildigarius 121.
    Guntharius 150, 151.
    Willibertus 154.
    Bruno 188.
    Heribertus 200.
    Piligrinus 200, 206.
    Hermannus 206, 253.
    Anno 253, 257.
    Fridericus 361.
    Xantum. Gebehardus prepositus 342.

Lugdunenses.
    Etherius 87.
    Secundinus 87.
    Aridius 87, 88.
    Burchardus intrusus 205, 207.

Magdeburgenses.
    Engelhardus 257.
    Werinharius 257.

Salzburgensis.
    Thiemo 354.

uesontionenses.
    Bertholdus intrusus 223.
    Hugo 223.

Aquileienses.
    Paulinus 131.
    Poppo 207, 211.
    Eberhardus 211, 221.
    Gotebaldus 221.
    Udalricus 354 seq.

Mediolanenses.
    Heribertus 207, 213.
    Wido 214.

Rauennatenses.
    Gerbertus 195.
    Gebehardus 214.
    Wideger 214, 215.
    Hunfridus 218, 224.
    Heinricus 228.

EPISCOPI. Aichstettenses.
    S. Willibaldus 119.
    Gebehardus 251.

Argentinenses.
    Etto seu Hetto 116, 118.
    Otpertus 176.
    Wideroldus 195.
    Alawicus 195.
    Werinharius 200, 203.
    Wilhelmus 203, 218.
    Herrandus 218.
    Eberhardus prepositus 180.

Augustenses.
    Adalbero 158, 175.
    Hiltine 175.
    S. Udalricus 178, 190, 313, 379.
    Adalbero designatus 189.
    Heinricus 190, 192.
    Ettico 192.
    Bruno 202, 203.
    Eberhardus 203, 218.
    Heinricus 219, 257.
    Imbricho 257, 336.
     Sigifridus 340.

Bambergenses.
    Eberhardus 197, 201, 320, 326.
    Suidegerus 209, 219.
    Hazelinus 234.
    Adalbero 234.
    Guntharius 258.
    Ricimannus seu Hermannus 258.
    Luitpaldus prepositus 225.

Basileenses.
    Walus seu Walanus 394.
    Baldebertus 394.
    Hetto 132, 141.
    Theodoricus prepositus 218.

Brixinensis.
    Poppo 221.

Constantienses.
    Audoinus 118.
    Radoltus 118, 120.
    Ernfredus 118.
    Sidonius 120, 122.
    Ioannes 122, 126.
    Egino 126, 134.
    Wolfleoz 134.
    Salomon I 146, 155
    Salomon II 169.
    Salomon III 169, 178.
    Notingus 178, 179.
    S. Conradus 179, 190.
    Gaminolfus 191.
    S. Gebehardus II 191, 285 seqq. passim usque 323, it. 377 seqq.
    Lambertus 194, 199, 324 seqq.
    Ruodhardus 199, 200.
    Heimo 200, 202.
    Warmannus 202, 205, 380.
    Eberhardus 205, 216, 328, 380.
    Theodericus 217, 225.
    Rumaldus 225, 330, 334, 366.
    Carolus 334.
    Otto 287, 331, 343.
    Gebhardus III 342 seqq. 359.
    Arnoldus intrusus 355 seqq.
    Udalricus I 290, 359, 372.
    Udalricus II 294, 373, 378.
    Hermannus I 382 seqq.
    Hugo prepositus 381 seq.

Curienses.
    Hardbertus 183, 184.
    Egino 294.
    Cuonradus 311.
    Wito 365, 369.
    Conradus 369, 378.

Frisingenses.
    Nizo seu Nitkerus 228.

Leodienses.
    Franco 161.
    Wolbodo 200.
    Durandus 200.
    Wazo seu Waso 221.
    Dietwinus 221, 222.

Metenses.
    S. Arnulfus 92, 94.
    S. Chrodegangus 123.
    Wala 163.
    Theodericus 197, 219.
    Adelbero 219, 222.
    Godobaldus prepositus 221.

Mindenses.
    Eberisus 182.

 Nouarienses.
    Cadoltus 167.
    Otto 252.

Patauienses.
    Engilbertus 258.
    Altmannus 258.

Placentinus.
    Addo 362.

Ratisbonenses.
    Embrico 155, 169.
    S. Wolfgangus, 190.
    Gebehardus I 201.
    Gebehardus II 201, 206.
    Gebehardus III 206, 256.
    Otto 256, 258.

Spirenses.
    Einhardus seu Eberhardus 176.
    Reginbaldus 209.
    Sibicho 209.
    Arnoldus 253.
    Conradus 253, 255.
    Einhardus 255.
    Herrandus prepositus 218.
    Collegiata S. Guidonis 219.

Traiectini.
    S. Willibrordus 110.
    Bernulfus 222.
    Wilhelmus 258.

Tullensis.
    Bruno 222.

uercelle sis.
    Luitwardus 165, 167.

ueronenses.
    Egino 130, 157.
    Ratoldus 130, 157.
    Aginus 157.
    Petrus 158.
    Waltharius 227.

uirdunensis.
    Theodericus 218.

Wormatie.
    Eberhardus prepositus 219.

Wurzburgenses.
    Burchardus 119.
    Berwelfus 273.
    Gozbaldus 148.
    Arnus 148.
    Megenhardus 206.
    Bruno 206, 214.
    Adalbero 214.
    Conradus I 393.

MONASTERIA. Abbates, Monachi.
    S. Afre Auguste 109, 345.
    Agaunum 61, 160, 180, 193.
    Altaha 117.
    Andlau 167.
    Augia Leporis 346.
    Augia Diues. S. Pirminius 115, 117.
    Etto 117, 118.
    Keba 118.
    Ernfridus 118.
    Sidonius 120, 122.
    Ioannes 122, 126.
    Petrus 126, 127.
    Waldo 227, 132.
    Egino ueron. episc. 130, 131.
    Heito 132, 141.
    Erlebaldus 137, 141.
    Wetinus mon. 138.
    Ratoldus ueron. episc. 139, 236.
    Ruodhelmus 141.
    Walafridus Strabo 138, 146.
    Folcwinus 146, 139.
    Waltherius 149, 151.
    S. Meginradus mon. 150.
    Heito 151, 155.
    Ruodho 155, 168.
    Hatto 168, 176.
    Hugo 176.
    Thietingus 176.
    Heribrat 177, 178.
    Wuithardus 178, 180.
    Alawicus 180, 186, 304.
    Eggehardus 186, 189.
    Ruodmannus 189, 192.
    Witegouo 192, 194.
    Alawicus II 194, 195.
    Werinharius 195, 196.
    Immo intrusus 196, 197.
    Ruodpertus mon. 197.
    Berno 197, 220.
    Hermannus Contractus 199.
    Werinharius mon. 220, 233.
    Udalricus 220, 222.
    Sanguis Domini in Augia 178.
    Ecclesia dedicata 220.
    S. Blasii 187.
    Uto 354.
    Theopertus 393.
    Buchau 174, 205.
    Adelinda 139, 174.
    Irmentrudis 200.
    Abarhild 200.
    Hiltigart 203.
    Tuta 226.
    Campidona 225, 202.
    Audogarius 121.
    Burchardus 202.
    Gebehardus 223.
    S. Udalricus 379.
    Castellense 356, 358.
    Altmannus 358.
    Cella S. Marie 372.
    Creuzlingen 372.
    Donawerth 204.
    Duellii 319.
    Walfredus 319 seq.
    Wazemannus, Trudewingus 320
    Edelstetten Hedwigis abbat 291
    Einsidlen 306.
    Capella 182, 188.
    Eberhardus 180, 186.
    S. Meginradus 150, etc.
    Thietlandus, 186.
    Gregorius 186, 194.
    Wern seu Wirandus 195, 202.
    Hermannus 287 seqq.
    S. Emmerami 159, 173.
    Burchardus 204.
    Epternacum 255.
    Erlach. Eckehardus ab. 370.
    Ettenheim 118.
    Fabaria 117.
    Friensperg, Aurora 388.
    Fulda 119, 180, 230.
    Sturmius 126.
    Baugulfus 126, 131.
    Ratgarius 131, 135.
    Eigil 136, 137.
    Rabanus 137, 148.
    Hatto 148.
    Thioto 148.
    Rudolfus mon. 151.
    Ebehardus 255.
    Sigifridus 255.
    S. Columbanus 88, 90.
    S. Gallus 88, 92.
    S. Othmarus 115, 124.
    Ioannes 322, 126.
    Rupertus 126.
    Waldo 126.
    Werdo 127.
    Wolfleoz 133.
    Gozpertus 134, 141.
    Bernwicus 141.
    Grimaldus 143, 155.
    Iso magister 155.
    Hartmuot 155, 164.
    Bernardus 157, 169.
    Salomon 169, 178.
    Notkerus Balbulus 176.
    S. Wiborada 177, 178.
    Rachildis inclusa 178, 182.
    Hartmannus 178.
    Engilbertus 178.
    Thieto 179, 180.
    Cralo 182.
    Anno 186.
    Burchardus 186.
    Notkerus 189.
    Immo 191
    Udalricus 192, 193.
    Eggehardus magister 193.
    Gerhardus 193
     Foillanus mon. 193.
    Burchardus 195, 200.
    Theodebaldus 201, 206.
    Notkerus Labeo 201.
    Nordpertus 206.
    Udalricus III 354 seqq.
    S. Georgii in Silua Nigra 385.
    Gorzia 123.
    Immo 196.
    Hirsaugia 342, 386.
    Wilhelmus 343 seqq.
    Otto mon. 344.
    Indense 162.
    Kaysersheim 337.
    Laurishaim 123, 163.
    Lindau 182, 285.
    Tuta 226.
    Malmundarium 162.
    Mererau, Augia Brigantina 293, 350, 353.
    Conradus 389.
    Murbach 117.
    Romanus. Baldebertus 394.
    Haribertus ib. et seq.
    Amicho 394.
    Simpertus ibid.
    Nereshaim 358.
    Bernoldus prior 358.
    Sigiboto, Wernharius abbates 359, 369.
    Heinricus 370.
    Neuenburg Hadamuta 233.
    Noua cella 123.
    Otinga 166.
    Ottobura 190.
    Petershausen 191, 304 seqq., per toum.
    Bericherus uel Beringerus ab. 314, 322 seqq.
    Ellimboldus 327.
    Waltharius 327.
    Sigifridus 327.
    Erchinboldus 327.
    Folmarus 328.
    Adalbertus 329, 372.
    Siggo, Arnoldus 330, 372.
    Meginradus 330, 372.
    Luitoldus 332, 373.
    Rupertus, Bernhardus, Wernharius Scholastici 344, 348.
    Theodoricus 345 seqq., usque 364, 389.
    Cuono, Gozhalmus, Eberhardus, Heinricus scriptor, monachi 348.
    Wernherus intrusus 356 seqq.
    Gebino mon. 358.
    Bertolfus abb. 364, 372.
    Conradus ab. 371, 389 seqq.
    Gebehardus 390, 393.
    S. Petri 386.
    Prumiense 162, 164.
    Quedlinburg 180
    Rhenaugia Burchardus 202.
    Pirtilo 202.
    Richardus 233.
    Gerungus 348.
    Cuono ab. 348 seqq. Similem fere casum ibi descriptum, anteriorem tamen, legimus in epistola Alexandri II ad Rumoldum Constant. episcopum. Labb. T. IX, p. 1136.
    S. Saluatoris in Schafhausen 227, 353.
    Adalbertus abbas 354.
    Stabulans 162.
    Stein ad Rhenum 320, 370.
    Pezelinus abb. 305 seqq.
    Otto 320.
    Turicense Hildegardis 148.
    uischingen 376.
    Gebino. Waltramnus 376 seq., 384.
    Conradus 388.
    Wagenhausen 353, 370.
    Folchnandus 370.
    Uto 370, 376.
    Gebino 376, 384.
    Weingarten 201, 253.
    Cuono abbas 364.
     Wessenbrunn: Adalbero 356.
    Wiblingen 166.
    Zurzach cenobium 304.
    Zwifaltein Adelheid monialis 291.
    Hedwigis mon. ibid.
    Udalricus abb. 371, 386.

SANCTI.
    Secundus seu Secundinus 85.
    Ursus et uictor 85.
    Gertrudis Niuialensis 98.
    Begga eius soror 98.
    Gorgonius 123.
    Ewaldi duo 109.
    Nabor et Nazarius 123.
    Gordianus et Epimachus 125.
    Marcellinus et Petrus 138, 139.
    Marcus euangel. ualens et Genesius 139.
    Probus 150.
    Guntherus eremita 209, 214.
    Guido abbas 218.
    Zeno 230.
    Philippus apost. 513 seq.
    Thebei martyres 331 seq.
    Ratperonius 360, 379 seqq.

CONCILIA.
    Aquileiense 110.
    Ratisponense 128.
    Francofurtense 128.
    Aquisgranensia 133, 193.
    Moguntina 134, 223.
    Metense 150, 151
    Romana 151, 225.
    Wormatiense 152.
    Coloniense 154.
    Triburiensia 170, 206.
    Altheimense 177.
    Ingelheimensia 182, 189.
    Augustanum 183.
    Constantiense 211.
    Papiensia 216, 222.
    Sutrinum 216.
    Remense 223.
    uercellense 221.
    Florentinum 252.
    Basileense 256.
    Salernitanum 310, 342.

SECTARII.
    Elipandus et Felix 128.
    Predestinatiani 116.
    Gotescalcus 146.
    Manichei in Saxoma 226.

II. PERSONALE SAECULARE. IMPERATORES OCCIDENTIS ET REGES GERMANIAE.
    Carolus M. a pag. 124 usque 134
    Bertha mater 124, 126.
    Hiltigart regina 126, 268 seqq.
    Ludouicus I, Germanie rex 139, 159.
    Hemma regina 158, 159.
    Ludouicus II, Germ. rex 146, 163.
    Hugo filius nothus 161.
    Hiltigard filia 170.
    Carolomannus rex 150, 162.
    Carolus Crassus 153, 168.
    Richarda uxor 162, 167.
    Arnulfus 164, 173.
    uota seu Uta uxor 170, 172.
    Ludouicus III, infans 170, 175
    Conradus I 175, 282.
    Heinricus I, Auceps 178, 282.
    Otto I Magnus 180, 190.
    Adelheida uxor 183, 186.
    Otto II 188, 192.
    Theopania uxor 103, 514.
    Otto III 192, 314, 320 seqq.
    Heinricus II 193, 201, 320, 326.
    Chunegundis uxor 197.
    Gisela soror 193.
    Conradus II 199, 209.
    Gisela uxor 199, 211.
    Heinricus III 203 et deinceps usque 334.
    Agnes uxor 212, 258.
    Mathilda filia 214, 255.
    Iudith filia 218, 235.
    Conradus filius 229.
    Heinricus Iu 224, 334 seqq. 357.
    Rudolfus anticesar 335 seqq. 338.
    Hermannus anticesar 339, 341.
    Conradus filius Henrici Iu 341.
    Heinricus u 357 seqq.
    Conradus III 382 seqq
    Fredericus I 387 seqq
    Philippus 393.

ALEMANNIAE ET SUEuIAE DUCES.
    Godefridus 116, 268.
    Bertholdus et Nebi 115, 268.
    Theodebaldus 116, 119.
    Lantfridus 116, 117.
    Lautfridus alius 120.
    Warinus et Ruthardus 122.
    Houchingus, Hildebrandus 130.
    Ricarius, Rudolphus.
    Burchardus I 176.
    Erchanger et Bertholdus 176, 177.
    Burchardus II 177, 179.
    Hermannus I 179, 182.
    Luitolfus 182, 186.
    Ita uxor 182.
    Burchardus III 185, 319.
    Hadewigis uxor 281, 319 seqq.
    Otto 190, 194.
    Conradus 192, 194.
    Hermannus II 194, 196.
    Hermannus III 196, 198.
    Ernestus I 199.
    Ernestus II 199, 203.
    Hermannus Iu 203, 208.
    Otto Palatinus 214, 219.
    Otto de Swinfurt 220, 254.
    Rudolphus de Rhinfelden 254 seqq. 352.
    Bertholdus I, Zaringius 335, 342.
    Fridericus de Stanfen 337, 339.
    Bertholdus II 355.
    Conradus de Zaringin 384.

AUSTRIAE MARCHIONES.
    Luitpoldus 172, 173. Arbo 173, 199.
    Isanricus 173.
    Ernestus 195.
    Adalbertus 210, 226.
    Luipoldus 211, 212.
    Ernestus 336.

BAuARIAE RECES ET DUCES.
    Garibaldus 82.
    Tassilo rex 83.
    Theodebertus 111.
    Odilo 119.
    Tassilo 120, 127.
    Geroldus prefectus 129.
    Welf 136.
    Ludouicus I 135.
    Carolomannus 159, 161
    Luitboldus 175.
    Arnulfus 180, 181.
    Arnulfus fil 181, 184.
    Bertolfus 180, 182.
    Heinricus Ottonis M. frat 182, 185.
    Heinricus fil. 185, 193.
    Otto 191, 292.
    Heinricus S. 193, 195.
    Heinricus 197, 219.
    Heinricus 234.
    Otto 335.
    Welfo dux 235, 352.
    Heinricus Leo 288.
    Heinricus Palatinus 255.
    Ezo seu Ehrnfridus Palatinus 221.
    Cuono Palat. de uohburg 339, 340.

BOHEMIAE DUCES ET REGES.
    Lecho 132, 145.
    Slauitag 148, 153.
    Brezislaus 209, 225.

BURGUNDIAE REGES, DUCES, ET COMITES.
    Boso 161, 162.
    Ludouicus 166, 167.
    Rudolfus 167, 176.
    Rudolfus II 176, 180.
    Richardus dux, et Hugo Niger filius. 181.
    Conradus 180, 193.
    Giseta filia 193.
     Rudolfus III 193, 204.
    Odo sororis filius Campanie dux 204, 207.
    Otto Guillelmus 218.
    Adelbertus de Babenberg 174, 175.
    Adalbertus de Marthale 184.
    Otto dux 194.
    Theobaldus eius filius 234.
    Conradus II imp. 204, 208.
    Heinricus III imp. 210, 229.
    Reginoldus seu Renaldus dux 243, 244.
    Gerolt dux 214.

CARINTHIAE DUCES.
    Carolomannus 150, 155.
    Guntpoldus miles 132.
    Gundacarus rebellis 153.
    Arnulfus 164, 165.
    Zuentibaldus 168.
    Ratoldus 168.
    Heinricus 191.
    Otto 194, 199.
    Conradus 198, 199.
    Mathildis uxor 201.
    Conradus fil. 198, 209.
    Adalbero 198, 209.
    Welf 219, 253.
    Conradus 256.
    Bertholdus de Zaringen 256.

FRANCONIAE DUCES ET COMITES.
    Conradus 175.
    Conradus rex 175, 201.
    Eberbardus frater 181.
    Heinricus dux 199.
    Ioannes de Seiusheim, baro de Schwarzenberg 333.

FRISONUM REGULI.
    Ratbodus 113.
    Poppo 117.

LOTHARINGIAE REGES ET DUCES.
    Lotharius imp. 144.
    Lotharius filius rex 148, 150, 153.
    Thietburga uxor 150, 152.
    Waltrada concub. 150 153.
    Carolus Caluus 153.
    Ludouicus Germanicus 154.
    Ludouicus II 160.
    Carolus Crassus 160.
    Zuentibaldus 171, 173.
    Giselbertus dux 181.
    Conradus 185.
    Theodericus 198.
    Godefridus 199.
    Gozilo I 207, 212.
    Godefridus 212, 235, 254.
    Gozilo II 212 215.
    Albertus 215.
    Fridericus 215, 339.
    Adalbertus 220, 221.
    Gerardus 221.
    Fridericus comes Mosell, 197.
    Gerardus comes Metensis 197
    Sigefridus comes Luxemburgensis 197.
    Giselbertus Luxemb. 339.

MARAHENSES SEU MORAuIAE DUCES.
    Rastizes 145, 154.
    Zuentibaldus 154, 168, 172.
    Schlagamarus 155.
    Moymirus 172, 173.

OROTRITARUM DUCES.
    Witza 128.
    Trasico 133.
    Sclaomir 135, 136.
    Ceadragus 136.

SAXONIAE DUCES.
    Witechindus 126, 127.
    Heinricus Auceps 178.
    Otto I 180. uid. imperatores.
    Heinricus frater 181, 182.
    Heinricus Sweinfurtensis marchio 195.
    Eggehardus Misnensis marchio 245
    Wilhelmus marchio 254.

THURINGIAE DUCES.
    Ratolfus seu Radulfus 95.
    Poppo marchio 161, 170.
    Heinricus marchio 164.

 ALEMANNIAE COMITES.
    Adalbertus 143.
    Ato et uxor Adelinda 174.
    Beringer, Reginolf, Gerhard filii 174.
    Piligrinus, Bertrada uxor 198, 242.
    Adalbertus et Werin 204.
    Lantpertus 225.
    Cuono 296.
    Luitoldus et Marquadus filii ibid.

ACHALM.
    Adelbertus 291, 301.
    Luitoldus, Cuono 367.

ARGENGEuE.
    Udalricus 268 seqq. uide Brigantini.

BRIGANTINI.
    Udalricus 284 seqq., 299.
    Utzo 285-300.
    Dietpurga uxor 285, 299, 302.
    Udalricus 286, 300, 332.
    Marquardus 287.
    Otto, ibid. 292, 295, 329.
    Udalricus 287, 292, 349-351.
    Hunc supra p. 295 Ottonis filium et Udalrici senioris nepotem suspicati sumus, perperam tamen, cum p. 351 Udalricus iste, qui Biginhusin donauit  senior et pater Udalrici iunioris dicatur. Ampliore igitur disquisitione opus est.
    Bertha uxor 292 seqq., 352.
    Rudolfus et Udalricus filii 292 seqq., 353, 373.
    Elisabeth, Rudolfi Pfullendorf uxor 293.
    Rudolfus de Pfullendorf filius 293 seqq.

BUOCHORN.
    Udalricus 280 seqq.
    Wendilgarda uxor ibid.
    Adalardus, ibid. 318 seq.
    Otto 292.

BUSSEN.
    Geroldus 129, 130.
    Bertholdus filius 130
    Udalricus frater 209.

CASTELBERG.
    Fridericus comes 356.
    Otto filius ibid.

DILLINGEN.
    Theobaldus 104, 185.
    Reginbaldus 185.
    Richwinus 189.
    Manegoldus 204.
    Hugbaldus 290.
    Harmannus senior 290.
    Hartmannus iunior ibid.

GAMERTINGEN.
    Arnoldus. Udalricus 291, 301.

GIENGEN.
    Diepoldus marchio 337.

GOLDINISHUNDERE.
    Marquardus 286, 300, 314.

HABSBURG.
    Wernherus 352.

HEILIGENBERG.
    Ebbo, 333.
    Heinricus 355, 360, 382.
    Conradus 382, 388, 391.

LINZGEuE. uid. Brigant.
    Udalricus 263, 269.
    Otto 368.
    Hartmannus 368.
    Heinricus 368, 374.

MONTIS BELLIGARDI.
    Ludouicus 213.

MORISBERG.
    Adelbertus 354.

NELLENBURG.
    Ebbo, Hepawig uxor 198.
    Eberhardus 227, 329, 336.
    Heinricus, Eberhardus 336.
    Conradus 333.
    Cunigunda, filia ibid.

PARA
    Hiltibaldus 321.

PFULLENDORF.
    Gero 332.
    Ludewicus 351.
    Rudolfus 291 seqq.
    Rudolfus heres Brigantii 294, 330.

POTAMI.
    Eberhardus 332. uid. Nellenburg.

RAMMISPERG.
    Rudolfus 391.
    Arnoldus 392.

 RAuENSPURG seu ALTORF.
    Welfo 202-207.
    Irmingarda uxor 287. uid. Bauarie duces.

RHAETIA CURIENSIS.
    Marquardus 286
    Otto 329.

uERINGEN.
    Wolferadus senior 198.
    Bertha uxor 185, 205 seq.
    Wolferadus iunior 198, 215.
    Hiltrudis uxor 198, 227.
    Manegoldus 204.

WINTERTHUR ET KIBURG.
    Luitfridus 287, 300 seq.
    Wernherus 203, 204, 288
    Marquardus 288.
    Adelbertus 288, 289, 301
    Adelheida filia 289, 296, 301.
    Hartmannus de Dilingen maritus 289 seq., 358, 359.
    Adelbertus filius, ibid. 296.

ALEMANNIAE NOBILES.
    Arbon Nakko, Rudolphus 316
    Arnanc Berngarius 380.
    Bollingen Hacho 316.
    Frickingen Conradus, Burchardus, Albertus 367.
    Gutingen Rudolfus, Heinricus Diethalmus 392.
    Hirzisegga seu Hirschegg. Herimannus 331, 333, 367, 390.
    Marstettin Adilgoz 316.
    Psruwangen Cuno, Meguizo, Wezil, Gebino, Azala 366, 368.
    Speichin Benno 366.
    Turingin Gisilfridus, Rupertus 375-392.
    Wilare Wolferadus, Sigifridus 331.

ALSACIAE DUCES ET COMITES.
    Gerardus 199.
    Eberhardus 199.

HOLLANDIAE COMITES.
    Theodericus 215, 219, 222.
    Balduinus, 219, 223.
    Eberhardus comes Cisoniensis 271, usque 282.




II. ELENCHUS ONOMASTICUS LOCALIS GERMANIAE.


 I PROuINCIAE POPULI.
    Abotrite seu Obotrite 132, 144, 151, 168, 179.
    Alemannia, Alemanni 2130, 57, 89, 115-180.
    Alsatia 89, 140, 177-180, 181.
    Baioria 115. 142, 153, 159-164, 172-184, 210, 234.
    Bohemia 132, 146, 148, 153, 155-161, 172, 179, 193, 209, 210.
    Burgundia, Burgundiones 35, 40, 45, 77, 92, 117, 145, 170, 180, 205, 210.
    Carentani, Carinthia 103.
    Daleminoii in Misnia 148, 161.
    Francia, Franconia 29, 50, 127, 132, 141, 158, 175, 178, 180, 184.
    Frisones 110, 133, 141, 145, 156, 159.
    Gallia 12, 21, 23, 39, 40, 44.
    Germania 2, 7, 13, 21, 31, 114, 159.
    Linones in Brandenburgico 132, 133, 160.
    Liutici uel Luticii in Pomerania 206, 214, 254.
    Lotharingia 160, 161, 180, 181.
    Marahenses, Moraui 145. uide Duces.
    Rhetia 143, 286, 329.
    Saxones 33, 71, 72, 95, 109, 118 seqq., 158, 175, 181, 336, 340 seqq.
    Siusli 153, 156, 160.
    Smeldingi 132.
    Sorabi 132, 135, 147, 153-161, 179.
    Sueui 39, 40, 50, 77, 340, 341.
    Thuringia 50-63, 71, 95, 136 142, 161-175.
    Westphalia 127.
    Wilzi 127, 133.

II. PAGI GERMANIAE.
    Albegoue 166.
    Argengewe 174, 268 seqq.
    Auenticus 89.
    Eichgewe 174, 306
    Ereggou 306.
    Goldinishundere 386, 314.
    Hasbanicus 162.
    Hegouia 306.
    Hargoue 184, 280, 318.
    Linzgouia 268 seqq., 329, 368.
    Lebodunensis 166.
    Nibelgouia 328.
    Niddigowe seu Nitensis 158.
    Ostphalia 328, 360.
    Para 306, 167, 321.
    Rhetiensis 177.
    Ripuarius 154, 159, 162.
    Turgouia 269, 325.
    Westphalia 127.
    Wormatiensis 178.

III. URBES, CASTRA, LOCA INSIGNIORA.
    Altheim 177.
    Antwerpia 141.
    Aquileia 18-29, 36, 49.
    Aquisgranum 134, 139, 162, 159.
    Argentina, Argentarium 30, 143, 195, 221.
     Augusta uindelicorum 140, 183, 184, 203, 224, 231, etc.
    Babenberg 174, 175, 197, 200, 219.
    Basilea 177.
    Bonne 162.
    Brigantium 89, 90, 264-299. Eius comites 264 seqq.
    Brisach 181.
    Buchorn 281.
    Cameracum 162.
    Colonia 90, 149, 154, 162, 222, 225, 257.
    Confluentia 150.
    Constantia 169, 211, 230, 368, 388.
    Curia 188.
    Dilinga 189.
    Eresburg 124.
    Forcheim 169, 335 seq.
    Francofurtum 128, 156, 159.
    Frisinga 221.
    Friteslaria 125.
    Geneua 205.
    Gosslar 211, 215, 224, 226, 252, 258
    Ingelheim 142, 182, 189, 212.
    Kiburg 203, 287 seqq.
    Lintoua 263.
    Lustenoua 263, 392.
    Maguntia 18, 128, 134, 142-149, 202, 223, 234, 251.
    Martala castrum 184.
    Martiana seu Nigra Silua 203 seq.
    Merseburg 232, 338.
    Mirmidona 182.
    Mons Piligardi 213.
    Murtena 205.
     Nidinga 167.
    Nouiomagum 140, 141, 162, 206.
    Ochsenfurt 339.
    Otinga palatium 162, 234.
    Paderbrunna 253.
    Potamum 142, 263, 298.
    Praga 214.
    Reganesburg, Ratispona 128, 150, 153, 165, 169, 172, 173, 175, 203, 221, 234, 254.
    Rottsee 360, 379 seqq.
    Sigmaringin 336.
    Solodorum 85, 208, 214, 220, 229.
    Spira 209, 211, 217 seqq., 225, 228, 254, 256.
    Tharisia arx 175.
    Theodonis uilla 141.
    Traiectum 162, 209, 215, 223, 257.
    Treuiris 35, 163, 212, 219.
    Triburia 170, 206, 214, 233.
    Tullum 90.
    Turegum 220, 229, 234, 253.
     ueringen 239 seq.
    uiridunum 220.
    Ulma 166, 169, 203, 220, 221, 227, 230, 388.
    Urania 118.
    Wintertur, uitodurum 178, 287 seqq.
    Wormatia 127, 139, 142, 155, 165, 179, 230, 257.
    Wurtzburg 147, 148, 340 seqq.







ORDO RERUM QUAE IN HOC TOMO CONTINENTUR.


HERMANNUS CONTRAGTUS MONACHUS AUGIAE DIuITIS.

    Notitia historica. 9
    Notitia litteraria 19
    Hermanni Contracti uita seu Elogium. 25
    Ussermanni dissertatio preuia de Chronico Hermanni Contracti. 31
    § I. Editiones chronici Hermanni. 33
    § II. Codices manuscripti. 34
    § III. Noue editionis consilium et fontes. 42
    § Iu. Noue editionis ratio. 51
    § u. De Bertholdo, Hermanni continuatore et discipulo. 52
    HERMANNI CONTRACTI CHRONICON. 55
    Chronici Hermanni continuatio. 263
    Chronicon seu Annales monasterii Petershusani. 271
    Prefatio. 271
    De Brigantinorum comitum prosapia Disquisitio. 276
    Chronicon Petershusanum. 301
    DE MENSURA ASTROLABII LIBER. 380
    Monitum. 380
    Hermanni prefatio. 381
    CAP. I.---Quomodo circuli equinoctialis, colurorum solstitiorumque in astrolabio inueniendi sint. 381
    CAP. II.---De Almucanturath 382
    CAP. III.---De lineis horarum inueniendis. 384
    CAP. Iu.---Descriptio Alhancabuth. 384
    CAP. u.---De spatiis signorum inueniendis. 385
    CAP. uI.---De positione stellarum. 385
    CAP. uII.---De partitione Umbonis. 387
    CAP. uIII.---De partitione signorum, mensium et dierum. 387
    CAP. IX.---De quadrato. 388
    DE UTILITATIBUS ASTROLABII. 389
    LIBER PRIMUS. 389
    CAP. I.---De utilitatibus Astrolabii 389
    CAP. II.---Descriptio perigraphiarum. 391
    CAP. III.---De colligendo signo et gradu solis. 394
    CAP. Iu.---Ad inueniendum Nadair solis. 395
    CAP. u.---De concipienda solis altitudine et ceteris horis diei. 397
    CAP. uI.---De altitudine stellarum et horis noctis. 397
    CAP. uII.---De distinctione horarum per quatuor plagus. 398
    CAP. uIII.---De horis equinoctialibus et inequalibus. 399
    CAP. IX.---De partibus inequalium horarum diei. 399
    CAP. X.---De partibus inequalium horarum noctis. 399
    CAP. XI.---De indaganda quantitate orbis diei. 400
    CAP. XII.---De quantitate orbis noctis. 400
    CAP. XIII.---Quos sint hore equinoctiales. 400
    CAP. XIu.---De percipienda uicinitate aurore. 400
    CAP. Xu.---De percipiendo quolibet tempore cuiusque signi ortu et occasu. 401
    CAP. XuI.---In quo signo sint stelle. 401
    CAP. XuII.---De uocabulis stellarum latinis et arabicis. 401
    CAP. XuIII.---De descriptione climatum, et eorum inuenienda latitudine. 402
    CAP. XIX.---Quomodo orbis in septena partitus sit climata, et ubi initium et finis eorum. 403
    CAP. XX.---Ut scias si sit ante uel post meridiem. 404
    CAP. XXI.---De inueniendis in dorso astrolabii horis. 404
    LIBER SECUNDUS. 405
    CAP. I.---Demonstratio componendi cum conuertibili sciothero horologici uiatorum instrumenti. 405
    CAP. II.---De magnitudine ambitus uniuersi orbis. 408
    CAP. III.---De Eratosthenis de eadem re sententia. 408
    CAP. Iu.---Idem aliis uerbis. 409
    CAP. u.---De distributione quadrantis ita ut certas diei horas possis inuenire. 409
    CAP. uI.---Ad mensurandam quamlibet in plano stantem  altitudinem per suam ipsius umbram cum quadrato astrolabii. 410
    CAP. uII.---Alius modus altitudinem rerum metiendi. 414
    HERMANNI OPUSCULA MUSICA. 413
    Monitum. 413
    Musica clarissimi uiri Herimanni. 413
    Sequentia de Beata Maria uirgine 443
    CARMEN DE CONFLICTU OuIS ET LINI. 445

S. LEO IX PONTIFEX ROMANUS.
    SANCTI LEONIS IX uITA. 457
    Obseruationes preuie. 457
    LIBER PRIMUS. 467
    I.---Brunonis parentes et genus. 467
    II.---Nascitur anno 1011. 467
    III.---Eius educatio. Adalberonis episcopi Metensis elogium. 468
    Iu.---Simul cum eo Bruno studiis uacat. 469
    u.---A bufone sauciatur. Ex quo grauiter laborans a S. Benedicto sanatur. 470
    uI.---Hermanno episcopo Tullensi paret. Afflictis monachis S. Apri compatitur. Degit in aula imperatoris. Pauperem episcopatum pinguioribus preferre statuit. 471
    uII.---In Longobardiam milites ducit. 472
    uIII.---Fit episcopus Tullensis. 473
    IX.---Imperator electioni obsistit ob episcopatus paupertatem. Illius assensum Bruno obtinet. 474
    X.---Ex Italia discedit. Longobardorum insidias condit. 477
    XI.---Tullum aduenit. Monasteriis reformandis incumbit. 478
    XII.---Eius ordinatio dilata. Ordinatur. 479
    XIII.---Monasteriis preficit Guidricum abbatem. Morum eius comitas. Musicam callet. Eius patientia. 480
    XIu.---Inuidias patitur. In morbum incidit; a sancto Blasio sanatur. 481
    Xu.---Brunonis matris pietas. Que in morbum incidit. Petit ut sine ornatu sepeliatur. Obit. 483
    LIBER SECUNDUS. 483
    I.---Bruno quotannis Romam uisitat. Itineris comites a lue sanat. S. Petrum in somnio uidet Alia uisio. 484
    II.---In conuentu Wormatie papa eligitur. Sub peregrini habitu Romam petit. Fluuii exuberantiam comprimit. Romam aduenit. Canonice in pontificem eligitur. 487
    III.---Leonis nomen suscipit. Mire ditatur. Fama eius peruolat. 489
    Iu.---Canis loquitur. Leo oblata sibi pauperibus dat. Concilia cogit. Coloniam uenit. Tum Remos, ubi ecclesiam S. Remigii consecrat, concilium celebrat. 490
    u.---Concilium Maguntie. Leo Augie demoniacum liberat. 493
    uI.---Romam reuersus. Scyphum fractum restituit. In Apuliam uadit. Clinicam sanat. Concilium Sipontinum. Romam reuertitur. 493
    uII.---Episcopus ipsi contradicens punitur. Item et Rauennensis. 495
    uIII.---Leo demoniacam liberat. Udonem sibi Tulli substituit. Hungaros imperatori reconciliare tentat. Futura mala preuidit. Concilium Mantue. Mortui loca sacra uisitantes. 495
    IX.---Heresis Fermentaciorum. Contra eam Leo scribit. Nicetas pectoratus resipiscit. Michel episcopus C. P. excommunicatur. 498
    X---Expeditio in Nortmannos. Nortmannorum seuitia. 499
    XI.---Per medios hostes papa transit illesus. Occisorum funera curat. 500
    XII.---Eius pia exercitia. Scripturam sacram grece addiscit. 501
    XIII.---Leprosum in suo lecto collocat. Demonia casu liberat. 501
     XIu.---Incidit in morbum Beneuenti. Romam uenit. Deducitur ad oratorium Sancti Petri. Oleo sacro et Eucaristia munitur. Obit. Sepelitur. 502
    DE OBITU S. LEONIS PAPAE IX. 505
    I.---Auctoris etas. 505
    II.---Leo eger clerum adhortatur. Mortem sibi imminere preuidet. 505
    III.---In ecclesiam defertur. Deum precatur. Humanam miseriam exponit. Se monachum fuisse declarat. 506
    Iu.---Inuisitur a SS. Petro et Paulo. Obit. 507
    u.---Demoniacam liberat. 508
    uI.---Item aliam. 508
    uII.---Ecclesia in eius honorem Beneuenti. 509
    Sancti Leonis IX Acta. 509
    § I.---Acta, uaria scripta, ueneratio sacra: reliquie. 509
    § II.---Ratio temporis. Acta primo anno in pontificatu Romano. Controuersie nonnulle decise. 513
    § III.---Rex geste anno 1040 et 1041. 517
    § Iu.---Res geste anno 1042 et 1043, felix obitus anno 1444. 521
    Historia mortis et miraculorum S. Leonis IX. 525
    Prologus. 526
    CAP. I.---Extrema S. Leonis acta et monita: piissimus obitus.
    CAP. II.---Miracula post mortem usque ad uigiliam Ascensionis. 531
    CAP. III.---Miracula patrata a uigilia Ascensionis usque ad ultra Octauam Pentecostes. 536
    In S. Leonem Notitia ex Gallia Christ. 547
    Notitia Altera. 551
    De schismate Grecorum per Michelem Cerularium in Romanam Ecclesiam excitato. 555
    DE CONFLICTU uITIORUM ATQUE uIRTUTUM LIBELLUS. 559
    ORATIO AD ADELBERTUM COMITEM. 577
    NOTITIA DE CeNOBIO S. APRI. 581
    S. LEONIS IX DIPLOMATA data cum adhuc episcopus Tullensis ageret. 583
    I.---S. Apri possessiones confirmat. 583
    II. Consecrat oratorium Bertiniace curtis. 585
    III. Prioratus de Daguliaco  confirmat. 587
    S. LEONIS IX EPISTOLAE ET DECRETA PONTIFICAXIA. 591
    I. Xeonis IX pape bulla qua Bernardo I, Farfensi abbati, eiusque monasterio, bona, iura ac priuilegia omnia confirmat. 591
    II.---Leonis IX pape bulla, per quam monasterium Perusinum Sancte Marie uallis Pontis eripit Perusinis episcopis. 593
    III.---S. Leonis IX priuilegium pro Ecclesia Treuirensi. 594
    Iu.---Leo papa ad Cawallonem Rettonensem abbatem. 596
    u. S. Leo IX Eberhardo archiepiscopo Treuirensi asserit cellam Quatuor Coronatorum, archiepiscopis Treuirensibus a Benedicto uII olim collatam. 597
    uI.---S. Leo monasterii S. Saluatoris Septimiani libertatem et priuilegia confirmat. 597
    uII.---S. Leo IX Ioannem ex Tuscanensi factum episcopum Portuensem testatur a synodo in ecclesia S. Saluatoris sancitum esse. Ecclesie Portuensis priuilegia confirmat. 598
    uIII.---Priuilegium S. Leonis IX pro Richerio abbate cenobio Montis Casini. 604
    IX.---S. Leo IX Richerio abbati Casinensi eiusque successoribus monasterium S. Crucis, Rome situm, subiicit. 605
    X.---S. Leo IX canonicorum Ecclesie ueronensis possessiones et priuilegia confirmat. 606
    XI.---S. Leo IX monasterii Cluniacensis, petente Hugone abbate, priuilegia confirmat. 607
    XII.---S. Leo IX monasterii Fuldensis possessiones et priuilegia confirmat. 609
    XIII.---S. Leo IX priuilegia a predecessore suo Clemente uI. Niuellensis Ecclesie concessa confirmat. 611
    XIu.---Diploma S. Leonis IX Theodorico abbati concessum. Regum et imperatorum priuilegia confirmat et ius eligendi abbatis. 611
    Xu.---S. Leo IX, petente Milone, monasterii S. Bercarii Deruensis abbate, ecclesie in uico uilla libertatem tribuit. 613
    XuI.---S. Leo IX Parthenonis S. Marie Portus suauis, a Bertoldo quondam episcopo Tullensi construi ceptis ab ipsoque perfecti, possessiones et priuilegia confirmat. 614
    XuII.---S. Leo IX dedicate ecclesie S. Remigii, celebrem esse precipit per Remensis episcopi, confinia. 616
     XuIII.---S. Leo IX in synodo monasterium S. Remigit Remense priuilegiis ornat. 617
    XIX.---Bulla Leonis IX Cedulfo Stabulensis Ecclesie thesaurario concessa, qua omnes possessiones ad dotem altaris concessas aliaque priuilegia Stabulensis thesaurarii confirmat. 618
    XX.---S. Leonis IX priuilegium de immunitate prioratus S. Marculfi, seu ecclesie de Corbiniano, a monasterio S. Remigii dependentis. 619
    XXI.---S. Leo IX confirmat priuilegia abbatie S. Dionysii. 620
    XXII.---S. Leo IX in Synodo Moguntina quadraginta episcoporum presente Heinrico imperatore, Simoniacam heresim damnat, repudiatoque Bertoldo, Ecclesie uesontionensis inuasore, Hugonem archiepiscopum sancit, eique crucis palliique usum concedit. 621
    XXIII.---S. Leo IX monasterium Laureshamense, petente Heinrico imperatore tuendum suscipit, bonaque eius confirmat. 624
    XXIu.---S. Leo parthenonis S. Mauri uirdunensis possessiones et priuilegia confirmat. 626
    XXu.---S. Leonis IX priuilegium quo canonicis Ecclesie uirdunensis omnes eorum possessiones confirmantur 628
    XXuI.---S. Leo IX ueteris Monasterii S. Marie uirdunensis, a se consecrati possessiones confirmat. 630
    XXuII.---S. Leo IX Ecclesiam SS. Simeonis et Iude Goslariensem, in synodo Moguntina concessam sibi ab Heinrico imperatore, tuendam suscipit eiusque bona confirmat, aduocatiamque et prepositorum instituendorum potestatem imperatori tribuit. 631
    XXuIII.---Bulla S. Leonis IX pro S. Deodato in uosago.---Redux a concilio Moguntino, uaria sancti Deodati canonicis concedit priuilegia.
    XXIX.---Bulla S. Leonis IX, ad Mathildem abbatissam monasterii S. Fabiani et Felicitatis, qua confirmat monasterii ipsius priuilegia, cuius ecclesiam consecrauerat, translato in illud corpore S. Richardis. 633
    XXX.---S. Leo IX Parthenonem S. Crucis Woffenheimensem ab Hugone, suo patre, Heliwigdique matre conditum, sedi apostolice subiicit priuilegiisque ornat. 635
    XXXI.---S. Leo monasterii Altorfiensis in Alsatia inferiori, a suis parentibus conditi, bona iuraque corroborat, ibique altare S. Stephani memorat a se dedicatum esse. 637
    XXXII.---S. Leo IX confirmat fundationem et aduocatiam monasterii S. Crucis in Werden. 637
    XXXIII.---S. Leonis IX epistola ad Edwardum Anglorum regem pro monasterio Exoniensi. 639
    XXXIu.---Bulla S. Leonis IX pro abbatia Electensi. 639
    XXXu.---Approbat predecessorum priuilegia monasterio Corbeiensi concessa. 641
    XXXuI.---Priuilegium S. Leonis IX pro monasterio uizeliacensi. 642
    XXXuII.---S. Leo IX Willelmo comiti Niuernensi sub excommunicationis pena precipit ut monasterio S. Bescarii Deruensi ablata restituat. 644
    XXXuIII.---S. Leo IX, in synodo quinquaginta quinque episcoporum, Gerardum, quondam episcopum Tullensem, numinibus ascribit, dieque 23 mensis Aprilis coli iubet. 644
    XXXIX.---Priuilegium Leonis IX pro Ecclesia Carrofensi. 648
    XL.---S. Leonis IX epistola ad principes Britannie.---Sententiam pro Turonensi Ecclesia aduersus Dolensem pronuntiat, resistentes et Simoniacos atque ab eis ordinatos excommunicat. 648
    XLI.---S. Leonis IX Bulla qua monasterio S. Marie in Gradibus Arretine Diecesis omnia illius iura confirmat. 649
    XLII.---S. Leo IX monasterii S. Saluatoris, in monte Amiato siti, possessiones et priuilegia confirmat. 650
    XLIII.---S. Leo monasterium S. uictoris Massiliense, Petro abbate in synodo uercellense petente, tuendum suscipit, eique abbatiam S. uictoris ualentinensem concedit. 652
    XLIu.---Heinrico imperatori Romanorum et regi Burgundionum, episcopis et principibus regionis illius Romanum monasterium commendat. 653
    XLu.---S. Leo IX monasterii S. Mansueti possessiones et priuilegia confirmat. 654
    XLuI.---S. Leo IX canonicorum ecclesie S. Stephani Tullensis priuilegia confirmat. 656
    XLuII.---Priuilegium S. Leonis IX ad Sanctum Hugonem de Ecclesia de Raningis. 658
    XLuIII.---S. Leo IX monasterii S. uincentii Metensis possessiones iuraque, petente Adalberone episcopo, confirmat. 659
     XLIX.---S. Leonis IX bulla pro monasterio sanctorum Bertarii et Ataleni. 661
    L.---Bulla S. Leonis IX de consecratione ecclesie Hohemburgensis ab ipso facta. 663
    LI.---Priuilegium S. Leonis IX Agaunensibus canonicis tributum. 665
    LII.---S. Leo IX ecclesie SS. Martini et Agerici uirdunensis possessiones, petente Theoderico episcopo, confirmat. 667
    LIII.---S. Leo IX ecclesie uesontionensis bona, rogante Hugone archiepiscopo, confirmat, eique priuilegia quedam concedit. 668
    LIu.---S. Leo IX rogatu Heinrici imperatoris monasterii S. Maximi Treuirensis possessiones et priuilegia confirmat 669
    Lu.---S. Leo IX maioris ecclesie Lucensis canonicorum bona confirmat. 671
    LuI.---S. Leo IX ecclesie Tullensis possessiones quasdam, petente Udone episcopo, confirmat. 672
    LuII.---S. Leo IX Edwardum, Anglorum regem, ob seditiosum regni statum uoto liberat Romam eundi, et ei precipit ut pecunias ad ita decretas pauperibus diuidat et in nouum B. P. monasterium condendum aut uetustum reficiendum consumat. 674
    LuIII.---S. Leo ecclesie S. Trinitatis Piscariensis bona confirmat. 674
    LIX.---S. Leo ecclesie Salernitane iura metropolitana, petente Ioanne archiepiscopo, confirmat. 676
    LX.---S. Leo IX monasterii S. Marie in Gorgona insula siti priuilegia confirmat et auget. 677
    LXI.---S. Leo IX monasterii Sublacensis possessiones confirmat. 678
    LXII.---S. Leonis IX bulla confirmatoria priuilegiorum ac iurium Farfensis cenobii. 678
    LXIII.---Bulla S. Leonis IX, qua Stephano Aniciensi episcopo eiusque successoribus usum pallii concedit, ea lege ut a pontifice Romano ordinentur. 681
    LXIu.---S. Leo IX monasterii S. P. Perusini possessiones priuilegiaque confirmat. 681
    LXu.---Leonis pape bulla, qua monasterio S. Marie de Pomposia confirmat uaria illius iura et bona. 683
    LXuI.---S. Leonis epistola ad omnes per Italiam episcopos.---Ne possessiones omnes suas quisquam donet monasterio, sed earum saltem medietatem ecclesie ad quam pertinet. 685
    LXuII.---Bulla S. Leonis IX pro monasterio Case-Dei apud Aruernos. 686
    LXuIII.---S. Leo IX priuilegia metropolitane ecclesie Coloniensis confirmat, Hermanno archiepiscopo eiusque successoribus concedit titulum cancellarii S. R. E. et cardinalis S. Ioannis ad Portam Latinam; in ecclesia uero Coloniensi creat septem presbyteros cardinales totitemque diaconos et subdiaconos. 687
    LXIX.---Bulla S. Leonis IX pro cenobio Altorfiensi 689
    LXX.---S. Leonis IX priuilegium pro monasterio Casinensi. 690
    LXXI.---S. Leo IX Ioanni episcopo et omnibus Terracine positis ecclesiam et monasterium S. Stephani monasterio Casinensi a sese restituta nuntiat. 691
    LXXII.---S. Leo IX monasterii S. Sophie Beneuentani possessiones et priuilegia confirmat. 692
    LXXIII.---S. Leo IX ecclesie Asculane possessiones et priuilegia, petente Bernardo episcopo, confirmat. 693
    LXXIu.---S. Leo IX Liuthbaldo, archiepiscopo Meguntino, pallii usum concedit.
    LXXu.---S. Leo Hartwigi Bambergensis et Adalberonis Wirzeburgensis episcoporum lite, presente Henrico imperatore, Bamberge composita, ecclesie Bambergensis possessiones et priuilegia confirmat. 697
    LXXuI.---S. Leo Hartwigo, episcopo Bambergensi, rogatu Heinrici imperatoris, pallium mittit ter in anno utendum. 700
    LXXuII.---S. Leo IX ecclesie Hamburgensis priuilegia confirmat et Adulberto archiepiscopo pallii mitreque usum concedit. 701
    LXXuIII.---S. Leo ecclesie Oliuolensis et Dominici episcopi possessiones libertatemque confirmat 704
    LXXIX.---S. Leo ecclesias monasterio S. Martini subditas, una cum prediis ac iuribus enumerat, et S. Petri canonicis confirmat. 704
    LXXX.---S Leo IX bona, iura et ecclesias monasterii Stephani maioris recenset, et B. P. canonicis confirmat. 717
    LXXXI.---S. Leo IX uaticano S. P. templo inseruientium bona, ecclesias ac iura enumerat et confirmat. 723
    LXXXII.---S. Leo IX episcopis uenetie et Istrie precipit  ut patriarche Gradensis, cuius primatum ab apostolica sede concessum synodo confirmarat, obedientiam prebeant. 727
    LXXXIII.---S. Leonis IX epistola ad Thomam episcopum Africanum.---Ostendit Carthaginem archiepiscopum totius Africe esse primatem; Gummitanum uero episcopum sine illius consensu nec episcopos consecrare, nec prouinciale concilium conuocare posse; solius autem Romani pontificis esse et episcopos deponere et generalia concilia indicere. 727
    LXXXIu.---S. Leo IX Petrum et Ioannem episcopos laudat quod iussu suo concilium de rebus ecclesiasticis celebrauerint et iura archiepiscopi Carthaginensis contra Gummitanum episcopum defenderint. 729
    LXXXu.---S. Leo IX nauem pro usu monasterii Casinensis, cum nauclero et sociis, liberam et exemptam ab omni teloneo et solutione concedit. 731
    LXXXuI.---S. Leo IX Udalricum, archiepiscopum Beneuentanum, pallio donat, eiusque priuilegia confirmat 732
    LXXXuII.---Bulla S. Leonis IX, qua monasterio Barensi Sancte Trinitatis confirmat ecclesiam Sancti Nicolai, a Nicolao Barensi episcopo eidem concessam. 733
    LXXXuIII.---S. Leo, Dominicum ex monacho episcopum ualuensem a sese factum confirmat. 734
    LXXXIX.---Epistola S. Leonis IX ad Heinricum Francorum regem. 736
    XC.---S. Leo IX uaticano S. Petri templo decimam oblationum partem elargitur. 736
    XCI.---S. Leo IX Wiberto episcopo Mutinensi mandat ut ecclesie B. Simeonis Padilironensis ab episco Mantuano consecrande intersit. 339
    XCII.---S. Leo clerum et populum Auximanum docet anathematizandos eos esse qui sequantur illam peruersam et prorsus exsecrabilem quarumdam plebium consuetudinem, ut uidelicet, suo defuncto episcopo, domum episcopi hostiliter irrumpentes inuadant, facultates eius diripiant, prediorum domos incendant, uites insuper et arbusta, bestiali immaniores feritate succidant. 739
    XCIII.---S. Leo Petri Damiani librum , contra quadrimodum cardinalis contagionis pollutionem, collaudat. 740
    XCIu.---S. Leo Petri Damiani eremum »que dicitur Ocri, in Fuxena uidelicet territorio constitutam, priuilegiis ornat.« 740
    XCu.---S. Leo IX facultatem dat Berardo abbati Farfensi aduocandi quemcunque episcopum uoluerit ad consecrandum Farfense templum. 740
    XCuI.---S. Leonis bulla pro parthenone S. Laurentii in Alsatia. 740
    XCuII.---S. Leo IX confirmat fundationem abbatie S. Ioannis Baptiste Florinensis pro monachis Benedictinis in diecesi Leodiensi, hunc pridem institute per Gerardum Florinensem toparcham, dein Cameracensem episcopum. 742
    XCuIII.---Epistola seu breue S. Leonis IX, pro cemeterio prioratus sancti Orientii Cluniacensis ordinis. 743
    XCIX.---S. Leo IX confirmat fundationem percelebis abbatie S. Marie apud Santones. 743
    C.---S. Leonis IX epistola ad Michelem Constantinopolitanum patriarcham, aduersus eius et Leonis Acridani episcopi inauditas presumptiones et nimias uanitates. 744
    CI.---S. Leonis epistola ad Petrum episcopum Antiochenum.---Gratulatur de eius erga sedem apostolicam obseruantia. Confirmat eius ordinationem, si secundum canones fuerit promotus. Hortatur ut sue Ecclesie dignitatem tueatur. Probat fidem uel se ab eo scriptam eamdem esse quam tenet Romana ecclesia, cuius fidei summa capita ad eum mittit. 769
    CII.---S. Leonis epistola ad Michelem Constantinopolitanum patriarcham.---Gratulatur ei quod Grecos Latinis conciliare studeret. Arguit eum, tum quod patriarchas Alexandrinum et Antiochenum sue potestati subiicere conaretur, tum quod uniuersalis patriarche nomen sibi usurparet, et Romanam Ecclesiam que in azymis sanctum Eucaristie sacrum conficiat, damnaret. Probat Christum in azymo consecrasse. 773
    CIII.---S. Leonis epistola ad Constantinum monomachum.---Laudat eum quod pacem inter Latinos et Grecos conciliare curet. Hortatur ut Romanam Ecclesiam defendat. De arrogantia Michelis Constantinopolitani conqueritur, legatosque commendat. 777
    CIu.---S Leo monasterii S. Saluatoris et S. Marie Nienburgensis possessiones et priuilegia, rogante Albuino abbate, pro Dei amore et petitione fidelis sui Richerii, abbatis , atque interuentione Egberti fuldensis abbatis, confirmat. 781
    Cu.---S. Leo Albuuino abbati S. Marie Nienburgensis et eius successoribus, pro petitione Richerii Casinensis  Montis abbatis concedit in procurandis sacris utantur dalmaticis et sandalis. 781
    Cu bis.---S. Leo IX de clericorum castimonia scribit contra epistolam Nicete abbatis monasterii Studii. 781
    SPURIA.
    CuI.---Bulla S. Leonis IX in qua declarat se dedicasse ecclesiam S Arnulphi et multa priuilegia contul sse abbati et fratribus eiusdem monasterii. 781
    CuII.---S. Leo IX in synodo parthenonis S. Grate possessiones et priuilegia, petente Conrado imperatore confirmat. 785
    CuIII.---S. Leonis IX epistola ad Leodegarium sancte uiennensis Ecclesie episcopum.
    CIX.---S. Leonis IX diploma quo Ioanni abb. S. Iustine Patau. usum pontificalium ornamentorum indulget. 787
    CX.---S. Leo IX monasterio Besuenci priuilegia tribuit. 788
    In fictitium de corpore S. Dionysii diploma monitum. 789
    CXI.---Diploma S. Leonis IX de corpore S Dionysii. 791
    APPENDIX.
    I.---Michelis Cerularii, patriarche Constantinopolitani et Leonis Acridani archiepiscopi Bulgarorum. 793
    Epistola ad Ioannem.
    II.---Epistola Ioannis abbatis Fiscanensis ad S. Leonem IX. 797
    III.---Epistola S. Petri Damiani ad S. Leonem IX. 799

uICTOR II PONTIFEX ROMANUS.
    Notitia historica. 799
    Notitia altera. 801
    Notitia diplomatica. 803
    uICTORIS II PAPAE EPISTOLAE ET DIPLOMATA PONTIFICIA. 803
    I.---Priuilegium uictoris pape II ad sanctum Hugonem abbatem Cluniacensem, cui confirmat omnia monasteria, bona et iura cenobio Cluniacensi concessa. 803
    II.---uictor II canonicos Ferrarienses tuendos suscipit eorumque bona confirmat. 808
    III.---uictoris II pape priuilegium pro Ecclesia Bononiensi. 809
    Iu.---uictor II confirmat preceptum de possessionibus Molianensis monasterii non inuadendis. 810
    u.---uictor II Adalberto, archiepiscopo Hamburgensi, pallii mitreque usum tribuit et priuilegia Ecclesie eius corroborat. 811
    uI.---uictor II canonicos ecclesie S. Marie Pisane tuendos suscipit et eorum bona confirmat. 812
    uII.---uictor II Ecclesie Asculane possessiones et priuilegia, petente Bernardo episcopo, confirmat. 813
    uIII.---uictor II abbatie Audlauiensi iura et priuilegia confirmat. 815
    IX.---uictoris II priuilegium pro libertate monasterii Eliensis. 816
    X.---Bulla uictoris II, qua Rolando episcopo Ferrariensi, eiusque Ecclesie, omnia iura ac priuilegia confirmat. 817
    XI.---uictor II Brunonem, abbatem Deruensem, Te baldo comiti commendat. 818
    XII.---Bulla uictoris II pro uindocinense monasterio. 819
    XIII.---Bulla uictoris pape II pro ecclesia SS. Simonis et Iude. 822
    XIu.---Priuilegium uictoris II pro monasterio Fuldensi. 824
    Xu.---uictoris II priuilegium pro Ecclesia Treuirensi. 826
    XuI.---uictoris pape II littere, quibus ecclesie Sylue Candide priuilegia Humberti episcopi gratia amplificat 828
    XuII.---Priuilegium pro monasterio Sancti Bertini. 829
    XuIII.---uictoris II bulla pro monasterio Casinensi. 831
    XIX.---Priuilegium uictoris II Winimanno archiepiscopo Ebredunensi concessum. 834
    XX.---Epistola S. Petri Damiani S. E. R. Cardinalis ad uictorem II papam. 838

BERENGARIUS uICECOMES NARBONENSIS.
    QUERIMONIA BERENGARII aduersus Guidfredum archiepiscopum Narbonensem, proposita in concilio apud Tolosam habito sub Raimbaldo Arelatensi, et Pontio Aquensi, archiepiscopis, uictoris secundi pape legatis, anno Christi 1056. 837

THEUZO EREMITA ET MONACHUS S. MARIAE DE FLORENTIA.
    Notitia historica. 843
    PROLOGUS EXPOSITIONIS REGULAE S. P. N. BENEDICTI ABBATIS, Scriptus a Tenzone monacho. 843

ODO MONACHUS FOSSATENSIS.
    Notitia historica. 845
    uITA DOMINI BURCHARDI uenerabilis comitis, qui  sub regibus Ugone Capeto et eius filio Roberto floruit 847
    Incipit prologus. 847
    Incipit uita. 847

ANSELMUS CANONICUS LEODIENSIS.
    HISTORIA EPISCOPORUM LEODIENSIUM. 861

DROGO BELLO uACENSIS EPISCOPUS.
    Notitia historica. 861
    DROGONIS EPISTOLA AD W. CePISCOPUM SUUM. 863
    Litanie ueteres ecclesie Bellouacensis. 865

STEPHANUS X  PAPA.
    Notitia historica. 865
    Notitia altera. 867
    Notitia diplomatica. 869
    EPISTOLAE ET PRIuILEGIA. 869
    I.---Epistola Stephani X ad Geruasium archiepiscopum Remensem.---Pro religione fortiter agenti auxilium pollicetur; Bituricensis archiepiscopi causam in aliud tempus differt; in urbem ad synodum cum suffraganeis suis eum euocat. 869
    II.---Stephani X bulla per quam confirmat cleri secularis immunitatem a secularium potestatem iudiciis et oneribus. 871
    III.---Stephano X concessionum, aliorumque indultorum sacri cenobii sancti Petri Perusini confirmatio. 871
    Iu.---Stephanus X canonicorum Aretinorum bona, petente Arnoldo episcopo, confirmat. 874
    u.---Stephanus X episcopus Marsorum, a uictore II in pristinum statum restituti, fines possessionesque, petente Pandulpho episcopo, confirmat. 875
    uI.---Constitutio Stephani pape X pro monasterio S. Prosperi Regini. 876
    uII.---Epistola Stephani X pape ad fratres Cluniacensis monasterii. 879
    uIII.---Priuilegium Stephani X pape per quod confirmat omnia monasteria, bona, iura et priuilegia monasterio Cluniacensi antea concessa. 879

GOZECHINUS SCHOLASTICUS.
    Monitum. 885
    GOZECHINI EPISTOLA AD uALCHERUM. 885

IOANNES SABINENSIS EPISCOPUS.
    Notitia historica. 907
    QUERIMONIA IOANNIS contra Farfenses monachos in synodo Romana anni 1031. 909

HUMBERTUS S. E. R. CARDINALIS, EPISCOPUS SYLuAE CANDIDAE.
    Notitia historica. 911
    Notitia altera. 913
    Notitia historica et litteraria. 915
    Notitia alia ex Gallando. 927
    HUMBERTUS CONTRA GRAECORUM CALUMNIAS. 929
    Textus prefatorum sycophantarum explicatur. 931
    Incipit cuiusdam Nicete presbyteri et monachi monasterii studii libellus contra Latinos editus. 973
    Incipit responsio siue contradictio in eumdem libellum a fratre Humberto episcopo Sylue Candide. 983
    Incipit breuis et succincta commemoratio eorum que gesserunt apocrisiarii sancte Romane et apostolice sedis in regia urbe et qualiter anathematizati sunt Michel cum sequacibus suis. 1001
    Item alia excommunicatio ibidem facta in presentia imperatoris et optimatum eius, uiua uoce. 1004
    HUMBERTI S. R. E. CARDINALIS ADuERSUS SIMONIACOS LIBRI TRES. 1005
    Admonitio preuia. 1005
    Incipit prefatio Humberti cardinalis episcopi sancte Romane Ecclesie. 1007
    INCIPIT LIBELLUS PRIMUS contra hereticos et maxime Simoniacos, instar dialogi sub nomine Corruptoris et Correptoris, editus ab Humberto, sancte Romane ecclesie cardinali episcopo. 1011
    CAP. I.---Inuectio aduersus corruptorem arguens eum mendacii. 1011
    CAP. II.---De pseudepiscopis, quos notat decretale capitulum Leonis pape. 1012
    CAP. III.---Quod Simoniaci peiores Arianis et ipso suo magistro Simone sint. 1014
    CAP. Iu.---Ira Spiritus sancti in Simonem et comparatio eius et suorum sequacium, et quid accipiant. 1015
    CAP. u.---Quod capitulum illud sancti Leonis non de hereticis, sed catholicis sit intelligendum. 1017
    CAP. uI.---De differentia pseudepiscoporum et ordinationibus eorum. 1018
    CAP. uII.---De capitulo sancti Gregorii prohibenti reordinari; ubi etiam concedit Simoniacos saltem Arianis equiparari. 1020
     CAP. uIII.---De canonibus apostolorum et secunda manus impositione. 1022
    CAP. IX.---Qualiter baptisma hereticorum permittatur, et quid sit permissio. 1024
    CAP. X.---De imperfectione baptismatis hereticorum sententie sanctorum Patrum. 1026
    CAP. XI.---Ubi sanctorum Patrum sententie promuntur, in quibus sint heretici uitandi. 1028
    CAP. XII.---De ordinationibus hereticorum iuxta beatum Innocentium. 1029
    CAP. XIII.---Unde supra, secundum beatum Gregorium. 1031
    CAP. XIu.---Recapitulatio superiorum sententiarum beati Gregorii contra falsos argumentatores. 1035
    CAP. Xu.---De propriis et impropriis dictionibus, et uanitate Simoniacorum. 1038
    CAP. XuI.---Sententia sancti Ambrosii de ordinationibus Simoniacorum. 1040
    CAP. XuII.---Recapitulatio unde supra. Deinde beati Augustini sententia. 1043
    CAP. XuIII.---De mercantibus ecclesiasticam dignitatem sanctorum Patrum sententie. 1045
    CAP. XIX.---Repulsio eorum qui dicunt Simoniacos gratiam habere a qua deponantur. 1046
    CAP. XX.---Quod Simoniaci sine fide sint, quodque sibi consentientes fide priuent. 1049
    CAP. XXI.---Repulsio eorum qui dicunt haberi et iuste posse dari Spiritum sanctum ab eo qui iniuste accepit. 1051
    INCIPIT LIBER SECUNDUS. 1055
    CAP. I.---Quid beatus Petrus apostolus suique coapostoli de hereticis senserint. 1055
    CAP. II.---De pietate et impietate, et de Cham et Balaam presumptione. 1059
    CAP. III.---De peccato Chore et fautorum eius atque pena eorum. 1061
    CAP. Iu.---De uulgo sequaci presumptorum, et de differentia ueri et falsi sacerdotii. 1064
    CAP. u.---De Iamne et Mambre, quibus peiores sunt Simoniani. 1065
    CAP. uI.---Ubi admonentur Christiani uitare supplantationem hereticorum, quorum inibi malum atque pena eorum ostenditur. 1066
    CAP. uII.---De damnatione ficte querentium Deum sub exemplo Ananie et Saphire. 1068
    CAP. uIII.---De eo quod non solum uouendum, sed et reddendum sit Domino. 1070
    CAP. IX.---Quod Spiritus sanctus fidelibus appareat, infideles autem lateat, a quibus nec queritur. 1071
    CAP. X.---De excessus eorum differentia qui super fundamentum Christi excedunt et eorum qui sine eius fundamento. 1072
    CAP. XI.---Quod uitandi sint heretici exemplo uiperarum et male arboris. 1074
    CAP. XII.---Quod plusquam uipere cauendi sint heretici, et de natura et typo earum. 1075
    CAP. XIII.---Qualiter uipere conueniant Simoniacis. 1077
    CAP. XIu.---Quod unius modi sint subuersores sacramentorum et uerborum Christi et quod nec petant nec impetrant ab eo. 1079
    CAP. Xu.---Qualiter a quibusdam iuxta quedam non audiatur, et iuxta quedam audiatur Dominus. 1081
    CAP. XuI.---Ubi contradicitur hereticos nec sicut criminosos intra ecclesiam Deum audire. 1083
    CAP. XuII.---De differentia negotiatorum seculi et eorum qui dicuntur Simoniaci. 1084
    CAP. XuIII.---De eo quod carnales Ecclesie sine fide non sint instar Ruben et Gad, et dimidie tribus Manasse. 1086
    CAP. XIX.---De eo quod Simoniaci a Satana peruaduntur exemplo Iude proditionem Domini aggredientis. 1088
    CAP. XX.---Quot maledictionibus cum Iuda Simoniaci subiaceant, et qualiter omnem Ecclesiam uendant. 1091
    CAP. XXI.---De eo quod non prosit Simonianis qualiscunque eorum eleemosyna. 1093
    CAP. XXII.---Quid uulpes Simoniane faciant uel patiantur. 1095
    CAP. XXIII.---Allegoria de uulpibus a Samsone captis. 1096
    CAP. XXIu.---Collatio actuum Iude et Simonianorum. 1098
    CAP. XXu.---De eo quod Iudas sine fide penituit, et quod consentientes principibus sacerdotum fide priuati sunt. 1100
    CAP. XXuI.---Quod nil nisi damnationem a Simoniacis accipiant etiam gratis ordinati, et quod idola faciant pro Christo adorari. 1102
     CAP. XXuII.---Sententia sancti Augustini qua omnes heretici conuincuntur negare Iesum Christum in carne uenisse. 1104
    CAP. XXuIII.---Item cuius supra, de eo quod heretici Spiritum sanctum non habent, quamuis uisibilia sacramenta habeant. 1106
    CAP. XXIX.---Item cuius et unde supra in quo cognoscitur Spiritus Dei. 1108
    CAP. XXX.---Recapitulatio premissorum uerborum sancti Augustini. 1112
    CAP. XXXI.---De malitia Simonianorum, et quod peiores sint latronibus, et sine aliqua fide Dei. 1114
    CAP. XXXII.---Qualiter heretici a Deo fornicantes faciant et alios fornicari. 1115
    CAP. XXXIII.---De diminutione Ecclesie et hereticorum multiplicatione. 1116
    CAP. XXXIu.---Quanto perniciosiores omnibus hereticis sint Simoniaci. 1118
    CAP. XXXu.---De natiuitate et incremento Simoniace hereseos. 1119
    CAP. XXXuI.---Qualiter Simoniaci non solum res Ecclesie, sed ipsos quoque principes cum populis diabolo uendunt. 1120
    CAP. XXXuII.---De inestimabili nequitia hereseos, et quali bestie in Apocalypsi comparetur. 1122
    CAP. XXXuIII.---Recapitulatio premisse sententie ex Apocalypsi. 1124
    CAP. XXXIX.---Que sint signa et prodigia catholicorum. 1125.
    CAP. XL.---Que sint signa et prodigia hereticorum. 1127
    CAP. XLI.---De seuitia huius bestie et de charactere Christi et Antichristi. 1128
    CAP. XLII.---De negotiatoribus Christi et Antichristi. 1129
    CAP. XLIII.---Quo charactere Simoniani noscantur esse Antichristi. 1130
    CAP. XLIu.---Quantum sint rei Ecclesie Simoniani et de numero nominis Christi. 1132
    CAP. XLu.---De numero nominis Antechristi. 1133
    CAP. XLuI.---Qualiter Satanas profanam Trinitatem contra diuinam exstruat. 1134
    CAP. XLuII.---Quod nichil prosit hereticis nec ad fidei nec ad salutis effectum, etiamsi grandis uocibus catholicum decantent symbolum. 1136
    INCIPIT LIBER TERTIUS. 1140
    CAP. I.---Contra eos qui dicunt se non consecrationem, sed res Ecclesie comparasse. 1140
    CAP. II.---Comprobatio nil prodesse possessionem sine priuilegio eius. 1141
    CAP. III.---De sententia Chalcedonensis concilii contra supradictos. 1142
    CAP. Iu.---De sanctificatione sanctificante res ecclesiasticas, subsequentibus inde sanctorum Patrum testimoniis. 1114
    CAP. u.---Qualiter Simoniaci suo negotio expugnent Ecclesiam Dei, et quod pene omnes laici et clerici de Ecclesia querant iugiter negotiari. 1146
    CAP. uI.---De baculis et annulis per manus secularium potestatem datis. 1148
    CAP. uII.---De tempore Otthonum et studio Henrici imperatoris, et de malitia regis Francorum. 1150
    CAP. uIII.---De quadripartita uenditione apud Latinos, et de magni Constantini deuotione erga clericos. 1151
    CAP. IX.---De differentia clericorum et laicorum, et de studio diui Gregorii in talibus. 1153
    CAP. X.---Quanto liberior sit Grecorum Ecclesia, quam Latinorum a potestate laicorum. 1154
    CAP. XI.---Qualiter et per quos Ecclesie suis priuilegiis priuate sint. 1156
    CAP. XII.---De presumptione feminarum, et dignitate sacratarum rerum. 1158
    CAP. XIII.---De dignitate sacerdotii ueteris legis, et de presumptione et pena regum Iuda et Isrel. 1160
    CAP. XIu.---De presumptione Saulis et pena. 1162
    CAP. Xu.---Quanta flagella premant principes cum populis pro presumptione sacerdotalis officii. 1163
    CAP. XuI.---De studio sanctorum regum erga diuinum cultum, et remuneratione, et peccato, et uindicta plebium. 1164
    CAP. XuII.---De meritis Isrelis et Iude in typo hereticorum et catholicorum. 1166
    CAP. XuIII.---De differentia sacerdotii catholicorum et hereticorum, et de primitiis Simoniacorum. 1168
    CAP. XIX.---Qualiter et ipsi sacerdotes sub lege communionem impiorum uitauerint, et ab eis contaminata qualiter purificauerint. 1170
    CAP. XX.---De periculo sacerdotum, et indisciplinata  ambitione clericorum nostri temporis. 1172
    CAP. XXI.---De precipuo malo Italie, et de quodam uano episcopo, et officio sacerdotum, et principum et plebium. 1174
    CAP. XXII.---De nociua taciturnitate sacerdotum, uel loquacitate adulatorum. 1176
    CAP. XXIII.---De periculo male tacentium sacerdotum, et male loquentium, et de indiuidua unitate Diuinitatis, et suorum. 1177
    CAP. XuIu.---De exemplari indiuidue Trinitatis in omnibus creaturis. 1179
    CAP. XXu.---Quod indiuidua sit sanctificatio ab his que sanctificat, et qualiter sanctificentur. 1181
    CAP. XXuI.---De pena diuisorum, et quod Spiritum sanctum non accipiant, nisi sequaces fidei apostolorum. 1183
    CAP. XXuII.---De Spiritus sancti gratia post Resurrectionem, et uindicta in Anania. 1184
    CAP. XXuIII.---Quanta operatus sit, uel operetur idem Spiritus in Ecclesia usque in finem seculi. 1186
    CAP. XXIX.---Sententia sancti Augustini de anime potentia, et retractatio ex ea, et quales sint promoti a laicis et metropolitani eorum. 1188
    CAP. XXX.---Recapitulatio de depositione hereticorum, et sententia Ezechielis in eos. 1190
    CAP. XXXI.---De impropriis dictionibus in supradictis prophete, et beati Gregorii uerbis subiunctis. 1191
    CAP. XXXII.---De criminosis catholicis promotis, uel post lapsis, et de ministerio et depositione eorum. 1193
    CAP. XXXIII.---De qualibuscunque promotis a Simoniacis, et repulsione obiectionis aduersariorum. 1195
    CAP. XXXIu.---Argumenta ex mundanis legibus contra promouentes, uel promotos Simoniacos. 1196
    CAP. XXXu.---Replicatio sententie Domini de bonis pastoribus, et mercenariis. 1198
    CAP. XXXuI.---De mercede mercenariorum, et promotione eorum. 1199
    CAP. XXXuII.---De eo quod catholici nullum pro crimine promoueant, et quod Simoniaci pro solo crimine omnem. 1200
    CAP. XXXuIII.---In quo audiendi sunt mercenarii, et in quo non attendendi. 1201
    CAP. XXXIX.---De malis scienter et nescienter promeritis, et de ministerio eorum sententia Paschasii. 1203
    CAP. XL.---De furibus Simoniacis, et qualiter ouile intrent. 1203
    CAP. XLI.---Qualiter Simoniaci imitentur seculi fures, et que sit eorum uox, quam non audiunt oues. 1205
    CAP. XLII.---Quanta uigilantia oues furibus debeant obsistere ingressis ouile. 1207
    CAP. XLIII.---De differentia mercenariorum et furum, et quod heretici non sint a catholicis tolerandi, sicut male uiuentes catholici. 1208
    CAP. XLIu.---Exemplis propositis ostenditur hereticos, nec ad horam a catholicis antiquis toleratos, et mercenarios toleratos. 1210
    CAP. XLu.---De eo quod sanctus Gregorius adhuc diaconus Euticium deuitauit, et quod sanctus Hyeronimus non exspectandum in eis publicum iudicium asserit. 1212
    CAP. XLuI.---De synodis consentibus qualiter heretici sint reconciliandi, et de quarto decimanorum aliqua excusatione.
    CAP. XLuII.---De libellis protestationum, et potestate eorum.
    CAP. XLuIII.---De constantia aliquorum catholicorum ne cederent uel acquiescerent hereticis.
    CAP. XLIX.---De beato Ioanne episcopo tentato quidem, sed custodito, ne uenderet gratiam, et de admonitione eius contra hereticos.
    CAP. L.---De cautela B. Antonii et uisione eius, et de uigilantia B. Hieronymi.
    CAP. LI.---De duabus generationibus Cain et Abel usque in finem mundi, secundum dicta Chrysostomi.
    CAP. LII.---De reprobatione communionis et baptismatis, et ordinationis eorum, et de non retractanda damnatione eorum secundum sententiam pape Felicis ad Zenonem et Acacium.
    CAP. LIII.---Compendiosa retractatio superiorum et quod heretici iure malis comparentur.
    APPENDIX AD OPERA HUMBERTI. 1211
    Fragmentum disputationis contra Grecos. 1213
    Domni Ioannis Mabillonii presbyteri et monachi ordinis S. Benedicti, e congregatione S. Mauri Dissertatio de pane Eucaristico azymo ac fermentato ad eminentissimum cardinalem Bona. 1219
    Dissertationis occasio et argumentum. 1225
    CAP. I.---Eucaristiam in azymis a Christo Domino institutam fuisse. 1228
     CAP. II.---Exemplo Christi non imponi necessitatem consecrandi in azymis. 1235
    CAP. III.---An Greci initio Ecclesie fermento usi sint. 1237
    CAP. Iu.---Quali pane utantur alie societates Christiane. 1240
    CAP. u.---uarie sententie de azymo Latinorum. 1242
    CAP. uI.---Quedam testimonia dubie fidei pro azymo Latinorum expenduntur. 1245
    CAP. uII.---Proponuntur coniecture et argumenta quedam pro antiquo usu azymorum apud Latinos. 1248
    CAP. uIII.---Alie probationes ex forma et conditionibus hostiarum. Ubi explicantur canones duo, unus concilii Turonensis secundi, alter Toletani XuI. 1250
    CAP. IX.---Morem hunc generali usu apud Latinos uiguisse ante Photii discidium. 1263
    CAP. X.---Expenduntur argumenta pro usu fermenti apud Latinos. 1268
    CAP. XI.---Epilogus et conclusio premissorum. 1277

ADELMANNUS BRIXIENSIS EPISCOPUS.
    Notitia historica. 1279
    AD BERENGARIUM EPISTOLA. 1289
    RHYTHMI ALPHABETICI de uiris illustribus sui temporis. 1295

NICOLAUS II PAPA.
    Notitia historica. 1299
    Notitia diplomatica. 1301
    EPISTOLAE ET DIPLOMATA. 1301
    I.---Nicolaus II papa confirmat bona et possessiones monasterii Sancti Petri Perusini. 1301
    II.---Nicolai II summi pontificis bulla qua monasterio Sancti uincentii ad uulturnum, et Ioanni Iu, eius abbati, omnia illius bona et iura confirmat. 1304
    III.---Nicolaus II papa confirmat bona ac priuilegia omnia a Leone PP. IX Casinensi monasterio concessa. 1305
    Iu.---Nicolaus II pontifex confirmat erectionem capituli B. Marie uirg. ad Gradus, Colonie Agrippine, quod est XX canonicorum collegium, a S. Annone Coloniensi archiepiscopo fundatum, multisque prediis a B, Richeza Polonie regina dotatum. 1309
    u.---Nicolaus II Ecclesie Pennensis bona, petente Ioanne episcopo, confirmat. 1311
    uI.---Nicolaus II Ecclesie Teatine possessiones finesque, rogatu Actonis episcopi, confirmat. 1312
    uII.---Nicolai II epistola ad episcopos Gallie, Aquitanie, uasconie.---Decreta promulgata in Romana synodo ann. 1059 nonnulla continet. 1314
    uIII.---Nicolaus II omnibus episcopis cunctoque clero et populo decreta synod. Romane prescribit. 1315
    IX.---Nicolaus II omnibus episcopis Amalphitane Ecclesie suffraganis cunctoque clero et populo decreta synodi significat. 1317
    X.---Nicolaus II Geruasio archiepiscopo Remensi mandat ut  episcopum Bellouacensem, inuito eo consecratum, ab administrando munere remoueat donec ad synodum uenerit. 1323
    XI.---Nicolaus II decimas castrorum Arni, Ciuitelle et Pilonici confirmat monasterio Sancti Petri Perusini. 1324
    XII.---Bulla Nicolai II pro ecclesia S. Andree Empulensis. 1325
    XIII.---Nicolai II priuilegium pro monasterio S. Martini Augustodunensis. 1327
    XIu.---Priuilegium monasterio Sancte Felicitatis concessum a Nicolao II. 1328
    Xu.---Priuilegium Nicolai II pape pro ecclesia S. Michelis et S. Eusebii Poiensis. 1330
    XuI.---Nicolaus II ecclesie S. Andree Mussianensis bona ac priuilegia confirmat. 1332
    XuII.---Bulla Nicolai II pape de consecratione basilice S. Laurentii de Florentia, cui subscripsit S. Petrus Damianus. 1334
    XuIII.---Bulla Nicolai II pape pro canonicis Pisauriensibus. 1336
    XIX.---Nicolaus II confirmat fundationem abbatie S. Petri in urbe Agerensi, et priuilegia nonnulla ad eiusdem libertatem concedit. 1337
    XX.---Bulla Nicolai II pro confirmatione iurium et bonorum monasterii S. Thome de Aposella, in quo obiit clemens II papa. 1339
    XXI.---Nicolai pape II priuilegium pro monasterio monialium Sancte Iulie Brixiensis. 1341
    XXII.---Priuilegium Nicolai II pape pro regali monasterio SS. Saluatoris, et Iulie Brixiensis. 1343
    XXIII.---Consecratio altarium basilice Farfensis a Nicolao II Romano pontifice facta, et monasterii illius libertas ab eodem pontifice confirmata. 1345
     XXIu.---Nicolai II epistola ad R . . . . comitem Rutunensem.---Hortatur ut ecclesiarum et pauperum sit defensor, et monasterio uirdunensi possessiones aliquas, quas iniuste detinet, restituat. 1346
    XXu.---Epistola Nicolai II ad clerum Sistaricensem qua commendat Gerardum episcopum, et quedam ei pre scribit. 1346
    XXuI.---Nicolai II epistola ad Geruasium Remensem archiepiscopum. 1347
    XXuII.---Nicolaus II Annam reginam Gallie hortatur ut regem ad pietatis equitatisque gubernacula moderanda statumque Ecclesie retinendum incitet. 1348
    XXuIII.---Nicolaus II Geruasio archiepiscopo Remensi, precipit ut damna Ecclesie uirdunensi illata reconcinnet. ibid.
    XXIX.---Nicolai II epistola ad Geruasium Remensem archiepiscopum. 1349
    XXX.---Nicolai II epistola ad Lanfrancum. ibid.
    XXXI.---Bulla Nicolai II pape ad Grimaldum Ioannem presbyterum, etc. 1350
    XXXII.---Bulla Nicolai II pape pro monasterio S. Dionysii. 1351
    XXXIII.---Nicolai II pape priuiuilegium pro monasterio S. Trinitatis uindocinensis. 1352
    XXXIu.---Nicolai II bulla confirmantis priuilegia capitulo canonicorum Suanensium. 1335
    XXXu.---Nicolaus II Ecclesie Dorcastrensis possessiones et priuilegia confirmat. 1356
    XXXuI.---Epistola Nicolai II ad Edwardum Anglorum regem. Eius pietatem in B. Petrum laudat, monasterique B. Petri Westmonasteriensis priuilegia et possessiones confirmat. 1358
    XXXuII.---Nicolai II pape priuilegium pro Aldredo Eboracensi archiepiscopo. 1359
    XXXuIII.---Decreta Nicolai II pape. ibid.
    XXXIX---Geruasii Remorum archiepiscopi epistola ad Nicolaum II papam.---Gratias agit de benegnitate legatis suis exhibitia. De obitu Heinrici regis dolere se ostendit, ac pontificem; si in Galliam uenerit, debito cum honore suscepturum. 1360
    XL.---Epistole S. Petri Damiani ad Nicolaum II. 1362

HUGO II NIuERNENSIS EPISCOPUS.
    Notitia. 1365
    EPISTOLA AD BARTHOLOMAEUM TURON. 1367

BOuO ABBAS S. BERTINI.
    Notitia. 1367
    DE ELEuATIONE CORPORIS S. BERTINI. 1369

FROLLANDUS SILuANECTENSIS EPISCOPUS.
    Notitia. 1369
    EPISTOLA AD BERENGARIUM. 1369

WIDRICUS ABBAS S. GHISLENI.
    EPISTOLA AD HENRICUM NIGRUM. 1371

FRANCO SCHOLASTICUS LEODIENSIS.
    DE QUADRATURA CIRCULI. 1373

B. MAURILIUS ARCHIEPISCOPUS ROTHOMAGENSIS.
    uita B. Maurilii. 1377
    EPISTOLA MAURILII et Ioannis abbatis Fiscamnensis epistola ad episcopum Ebroicensem. 1387
    MAURILII PROFESSIO FIDEI de sacramento corporis et sanguinis Christi. ibid.
    EPITAPHIA ROLLONIS ET GUILLELMI LONGAE SPATHAE. 1389

RAIMBALDUS ARELATENSIS ECCLESIAE ARCHIEPISCOPUS.
    Notitia historica. ibid.
    RAIMBALDI DIPLOMATA. 1393
    I.---Priuilegium pro monasterio S. uictoris. ibid.
    II.---Absolutio a penitentiis impertitur in consecratione ecclesie sancte Marie de Correno que dotatur. 1394
    III.---Charta pro Sancto uictore a Raimbaldo Arelatensi archiepiscopo confirmata. ibid.
    Iu.---Sermo et confirmatio sanctorum Patrum sancte treuue Dei. 1395
    u.---Charta Raimbaldi, qua ecclesiam Sancti Genesii et Sancti Honorati dat uictorinis monachis. 1396

GERuASIUS REMENSIS ARCHIEPISCOPUS.
    Notitia historica. ibid.
    GERuASII EPISTOLAE ad Nicolaum II et Alexandrum II Pontificis Romanos. 1399
     GERuASII DIPLOMATA. 1401
    I.---Charta fundationis seu restitutionis duodecim canonicorum in ecclesia SS. Thimothei et Apollinaris. 1401
    II.---Pro fundatione abbatie S. Dionysii Remensis. 1402

LEODEGARIUS uIENNENSIS ECCLESIAE ARCHIEPISCOPUS.
    Notitia historica. 1403
    LEODEGARII CHARTAE. ibid.
    I.---Ecclesiam S. Ferreoli in plena synodo S. uictori concedit. ibid.
    II.---Charta Leodegarii archiepiscopi uiennensis ecclesiam Sancti Symphoriani cenobio Sancti Ferreoli donat. 1406
    III.---De moneta uiennensi corrupta. 1407

STEPHANUS S. ROMANAE ECCLESIAE CARDINALIS.
    Notitia historica. ibid.
    CANONES CONCILII TURONENSIS. 1409
    EPISTOLA AD IOANNEM DOLENSEM EPISCOPUM. 1411
    DIPLOMA PRO MONACHIS uINDOCINENSIBUS. 1413

LEO ALINENSIS EPISCOPUS.
    Notitia historica. ibid.
    INuENTIO SIuE TRANSLATIO CORPORIS B. MARCI MARTYRIS ET PONTIFICIS. 1415
    DONATIO SOLEMNIS FACTA CANONICIS CLERICISQUE ATINENSIS ECCLESIAE. 1423
    SERMO DE PASSIONE B. MARCI. 1425
    SERMO IN OCTAuA EIUSDEM. 1427

AuESGOTUS CENOMANENSIS ABBAS.
    Notitia historica. ibid.
    EPISTOLA AD S. ANSELMUM. 1431

SS. ARIALDUS ET HERLEMBALDUS.
    SS. ARIALDI ET HERLEMBALDI ACTA. 1433
    S. Arialdi uita. 1437
    Prefatio. ibid.
    CAP. I.---Arialdi natales, institutio, prima contra clerum incestum concio. 1438
    CAP. II.---Arialdus, socium Landulfum nactus, Romam adit et ambo iniuriis impiorum uexantur. 1443
    CAP. III.---Acta S. Arialdi contra Simoniacos, quos tanquam hereticos fugiendos docebat. 1450
    CAP. Iu.---S. Herlembaldi ad Arialdum accessus, et munus defensoris ei ab Alexandro papa commissum. 1455
    Embolismus de eiusdem Herlembaldi principiis et Laudulfi obitu. 1457
    CAP. u.---Arialdi uirtutes; ieiunandi et psallendi accurata ratio. 1463
    CAP. uI.---Archiepiscopus cum suis Arialdum et fideles armatus aggreditur uinciturque. 1468
    CAP. uII.---S. Arialdi ab hospite presbytero proditi cedes crudelis. 1471
    CAP. uIII.---Corporis per decem menses incorrupti deportatio Mediolanum. 1478
    CAP. IX.---Appendix litterarum auctoris ad Syrum, priorem scriptorem; et huius ad illum, cum quibusdam miraculis. 1482
    ANALECTA de S. Herlembaldo, ex antiquis chronologis apud Puricelium. 1485
    CAP. I.---Pacem egre constitutam turbat Guido, Gothofredo Simoniaco pro se substituto; contra hunc Mediolanenses educit Herlembaldus.
    CAP. II.---Canonicam electionem procurat Herlembaldus, Gothofredum intrusum et excommunicatum cercet; a Gregorio papa uII iuuatur per litteras. 1491
    CAP. III.---S. Herlembaldi cedes, Liprandi presbyteri mutilatio, Tetaldi in episcopatum intrusio.
    CAP. Iu.---SS. Herlembaldo et Arialdo erecta in S. Dionysio monumenta. 1499
    APPENDIX de uenerabili Liprando presbytero confessore. 1503
    § I. Grassulanus Anselmi successor Simonie conuincitur iudicio ignis. ibid.
    § II.---Reliqua Liprandi uita et mors miraculis illustrata. 1510
    S. ARIALDI CONCIONES TRES. 1515

S. ANNO COLONIENSIS ARCHIEPISCOPUS.
    uita sancti Annonis. 1517
    S. ANNONIS DIPLOMATA. 1583
    INDEX IN CHRONICON HERMANNI CONTRACTI. 1587




 FINIS TOMI CENTESIMI QUADRAGESIMI TERTII.



