
PATROLOGIAE TOMUS XLI.

S. AURELII AUGUSTINI

TOMUS SEPTIMUS.


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XLI.


S. AURELII AUGUSTINI



TOMUS SEPTIMUS.


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. 16 uOL. PRIX: 86 FR.

TOMUS SEPTIMUS.


PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841


ELENCHUS OPERUM QUAE IN HOC SEPTIMO TOMO CONTINENTUR.

DE CIuITATE DEI LIBRI XXII. 	Pag. 13-804



CONTENTA IN APPENDICE.
AuITI AD PALCHONIUM EPISTOLA, DE RELIQUIIS SANCTI STEPHANI, ET DE LUCIANI EPISTOLA A SE E GRAECO IN LATINUM uERSA. 	805
LUCIANI EPISTOLA AD OMNEM ECCLESIAM TOTIUSQUE ORBIS CHRISTIANOS, DE REuELATIONE CORPORIS STEPHANI MARTYRIS. 	807
ANASTASII AD LANDULEUM EPISTOLA, DE SCRIPTURA TRANSLATIONIS STEPHANI MARTYRIS. 	817
SCRIPTURA DE ALIA DETECTIONE AC TRANSLATIONE SANCTI STEPHANI IN URBEM BYZANTIUM. 	Ibid.
SEuERI EPISTOLA AD OMNEM ECCLESIAM, DE uIRTUTIBUS IN MINORICENSI INSULA FACTIS PER RELIQUIAS SANCTI STEPHANI. 	821
DE MIRACULIS SANCTI STEPHANI PROTOMARTYRIS LIBRI DUO AD EuODIUM. 	833





Main uolume text




[OPERA OMNIA AUGUSTINI HIPPONENSIS.]





IN TOMUM SEPTIMUM Prefatio.

Postquam dogmatica opera dedimus, quibus Ecclesiam informat Augustinus eruditque ad pietatem; restant edenda deinceps scripta eius polemica, que pro Ecclesie defensione conuerso in ipsius hostes stilo composuit. Polemicorum autem primo ordine offert sese grande opus contra Paganos, aduersarios Christiani nominis primos et pre ceteris magis infensos, qui unius ueri Dei cultores aperto bello semper, aut adhibita ui seuitiaque, aut certe odiosis criminationibus sunt persecuti. Idololatrarum enim perpetuum hunc fuisse morem, ut si qua orbi calamitas accidisset, hanc religioni Christiane imputarent, nemo est qui non intelligat ex lectione ueterum, Tertulliani, Arnobii, Cypriani, qui olim suo quisque tempore impiorum obtrectationes scriptis apologeticis propulsare pro uirili contenderunt. Imperante postea Honorio, cum Rome summam cladem Gothorum exercitus intulisset, recruduerunt infidelium querele, solitoque acerbius et iniuriosius Deo uero obtrectare ceperunt, excidium Urbis in Christianam religionem odiosissime referentes. Nam quia per Imperatorum leges nemini iam colere deos licebat, Romam tutelaribus, quibus conditores illam sui custodiendam crediderant, diis destitutam ineuitabili exitio cecidisse, atque ex ipsis haud dubie Christianis, qui in Urbis direptione commune omnium discrimen et captiuitatis iniurias minime euasissent, totius mali causam ortam esse clamitabant. Tunc ergo zelo domus Dei exardescens Augustinus, animum induxit opus contra blasphemos, De Ciuitate Dei nuncupatum, conscribere: quo immenso labore quomodo Christianam religionem ulciscatur, et explicat ipse breuiter in Retractatione que operi prefigi solet, et luculentius docent librorum argumenta singulorum, que hac primum editione per nos in fronte uoluminis exhibentur.

Partes operis duas presertim facit: altera, que priores decem libros complectitur, Paganis respondens, uetustas illorum opiniones de deorum cultu, quem alii propter hanc uitam, alii propter futuram, esse utilem disputabant, euellit ex animis; altera, utriusque Ciuitatis, mundi et Dei, quibus uniuersi, Angeli et homines, hac uel illa comprehendimur, exortum, procursum, exitum tandem siue debitos fines exponit.

Maximi momenti opus maxima cura elaborauit pro materie prestantia et dignitate, proutque uirum decebat et summo ingenio preditum, et omnium scientiarum genere ornatissimum. Nam immane dictu est quanta hic sit rerum uarietas, quam profusa eruditio, quam solers et exquisita ratio disserendi: quasi nichil strenuus Ciuitatis Dei uindex uoluerit, neque artis et industrie, neque eruditionis siue sacre, siue profane, desiderari his in libris: et quibus re ipsa tanquam e penu refertissimo eruditi disputatores quicumque aduersus impios diuine religionis defensionem posthac suscipiunt, opem et copiam sibi petendam putant.

uolumina prima huius operis non plus tria uiderat Macedonius Africe uicarius, cum obstupefactus admiratione rescripsit Augustino: »Miro modo afficior sapientia tua, etc. Nam et illa« que edidisti »tantum habent acuminis, scientie, sanctitatis, ut nichil supra sit.« Moxque de iisdem: »Explicui,« ait, »tuos libros; neque enim tam languidi aut inertes erant, ut me aliud quam se curare paterentur: iniecerunt manum, ereptumque aliis sollicitudinum causis, suis uinculis illigarunt: ita enim mihi Deus propitius sit, ut ego anceps sim quid in illis magis mirer, sacerdotii perfectionem, philosophie dogmata, historie plenam notitiam, an facundie iucunditatem, que ita imperitos etiam illicere potest, ut donec explicent non desistant, et cum explicauerint, adhuc requirant. Conuicti namque sunt impudenter pertinaces,« etc. . Paulus Orosius in prefatione ad Historiarum libros, quos Augustini impulsu confecit, laudat perficiendo aduersus Paganos undecimo libro insistentem, »quorum,« inquit, »iam decem orientes radii mox ut de specula ecclesiastice claritatis elati sunt, toto orbe fulserunt.« Iubet Cassiodorus Senator in libro Institutionum, capite decimo sexto, ut libros de Ciuitate Dei »infastidibili sedulitate percurramus.« Neque sunt hoc loco pretereundi Francorum reges, Carolus Magnus, qui, teste Eginhardo, »delectabatur libris sancti Augustini, precipueque his qui de Ciuitate Dei pretitulati sunt.« De quo peta Saxonicus, libro quinto Annalium:

Quos Augustinus celi de ciuibus almis
   Scripsit, amanter eos crebrius audierat.
Carolus item Quintus, cognomento Sapiens, qui pro iisdem libris gallice redditis, sibique nuncupatis, uersionis auctorem amplissima dignitate auxit exornauitque.

Eximium hoc opus Marcellini studio debemus. Quanquam enim Augustinus ciuitatis celestis caritate satis adduceretur ad scribendum, fecit tamen etiam prouocatus a Marcellino, cuius hec ea de re in epistola ad Augustinum exstat postulatio: »Ego uero ad hec omnia, . . . . . . . . . , libros confici deprecor, Ecclesie; hoc maxime tempore, incredibiliter profuturos« . Cui rescribens Augustinus initio quidem significat cupere se de his agere »non librorum negotio, sed epistolari, si potest sat esse, colloquio:«  postea tamen quam ibi Paganorum questiones enodauit, si quid contra moueat, »uel epistolis, uel libris,« ad omnia responsurum se pollicetur .

Hanc ad Marcellinum epistolam, in qua de edendis contra Paganos »uel epistolis, uel libris,« adhuc deliberandum relinquit, scripsit anno Christi 412. Quapropter discedere nos Oportet a Baronii opinione, qui hos libros ideo ponit anno 411 inchoatos, quia Romane cleis, que anno 410 contigit, occasione prodierunt. Ceptos itaque non arbitramur nisi paulo ante Marcellini cedem, quam anni 413 mense septembri factam obseruamus in epistola ad Cecilianum : nam et ab exordio secundi libri deinceps ad ipsum, cuius nomini omnes dedicati sunt, Marcellinum nunquam sermo dirigitur. Duos libros, quartum et quintum, in epistola ad Euodium sub anni 415 finem scripta, memorat sanctus Doctor se tribus aliis adiunxisse , hoc ipso anno 415 inchoatos et perfectos. Undecimum, editis iam ante aliis decem, scribebat circiter annum 416, teste Orosio in prefatione ad Historiarum opus eo fere anno inchoatum. Quarti decimi meminit ipse Augustinus in libro contra Aduersarium Legis et Prophetarum primo, quem circa annum 420 edidit. Tandem immensum hoc opus, quo se per aliquot annos detentum dicit, non multo post anni 426 finem absolutum esse probant Retractationes: in quibus, anno certe 426 aut 427 perfectis, libro secundo, capite quadragesimo primo, citatur liber de Ciuitate Dei postremus. Nec referendum hic quod in eam rem ad caput octauum libri uigesimi secundi adnotamus, necnon in fine libri decimi octaui, ubi Baronii et Coquei, qui libros de Ciuitate Dei posteriores non ante annum 429 scriptos putant, sententia discutitur.

De nostro iam labore nichil interest mentionem iniicere. Certe quidem haud nos penitet tam multa exemplaria, quorum Syllabum infra habes, euoluisse ac perlegisse: quippe qui hos libros propter reconditiorem doctrinam, Grecasque ac Romanas antiquitates passim inspersas, collatione ueterum codicum indigere pre ceteris, non solum eruditorum admonitione, sed etiam usu nostro ac experientia didicimus. Capitulorum cum argumentis suis distinctionem, quam improbare uoluit nonnemo, habent codices ante nongentos annos scripti, et digna est profecto que Augustini opera aut iussu adiecta credatur ad iuuandos lectores, sed absoluto iam opere, quemadmodum in sacris Libris olim factum erat.

Postremo quod ad Commentarios huius operis attinet, quos uirorum prudentum et litteratorum consilio ac auctoritate adducti preterimus, eos perlustrauimus diligenter, et excerptas ex iis in loca difficilia obseruationes illustriores huc transferendas curauimus.





SYLLABUS CODICUM AD QUOS DE NOuO RECOGNITUM EST AUGUSTINI OPUS DE CIuITATE DEI. [2Kb]


CODICES MANUSCRIPTI A PP. BENEDICTINIS ADHIBITI.
    Romani bibliothece uaticane codices quinque,
    Parisienses bibliothece Regie duo,
    Colbertine bibliothece tres,
    Nauarrici collegii unus,
    Geruasiani collegii unus,
    Ant. Faure doctoris th. Facultatis Parisiensis unus,
    Germanensis abbatie duo,
    Remensis Ecclesie unus,
    Bellouacensis Ecclesie unus,
    Siluanectensis Ecclesie unus,
    Suessionensis abbatie B. Marie unus,
    Laudunensis abbatie S. uincentii unus,
    Rotomagensis abbatie S. Audeni unus,
    Emerici Bigot unus,
    Gemmeticensis cenobii unus,
    Beccensis cenobii unus,
    Lyrensis cenobii unus,
     S. Michelis in Periculo maris unus,
    Cisterciensis abbatie duo,
    Cygirannensis abbatie unus,
    Corbeiensis abbatie duo,
    Remigiensis apud Remos abbatie unus,
    Albinensis apud Andegauos abbatie unus,
    uindocinensis abbatie unus,
    Belgici demum septem, siue lectiones uariantes ex iis Louaniensium Theologorum opera collecte.




CODICES EDITI.
    uind. id est codex uindelini prelo editus uenetiis anno 1470.
    Am. Liber Ioonnis Amerbachii opera excusus Basilee anno 1490.
    Er. Desiderio Erasmo procurante ex Frobeniana apud Basileam officina profectus anno 1529.
    Lou. uolumen iuxta Louaniensium Theologorum recognitionem a Christophoro Plantino impressum Antwerpie anno 1576.







S. AURELII AUGUSTINI HIPPONENSIS EPISCOPI AD MARCELLINUM DE CIuITATE DEI CONTRA PAGANOS Libri uiginti duo  . [1Kb] 



LIBER PRIMUS. Paganos reprehendit, qui orbis calamitates, maximeque Romane urbis recentem a Gothis uastationem christiane religioni, qua deorum cultus prohibetur, tribuebant. Agit de commodis et incommodis, que tunc bonis et malis, ut solet, fuerunt communia. Illorum denique retundit procacitatem, qui christianarum feminarum uiolatum a militibus pudorem obiectabant.



PRAEFATIO. De suscepti operis consilio et argumento.

Gloriosissimam ciuitatem Dei, siue in hoc temporum cursu, cum inter impios peregrinatur ex fide uiuens , siue in illa stabilitate sedis eterne, quam nunc exspectat per patientiam , quoadusque iustitia conuertatur in iudicium , deinceps adeptura per excellentiam uictoria ultima et pace perfecta, hoc opere a te instituto [1 1Kb] , et mea promissione debito, defendere aduersus eos qui Conditori eius deos suos preferunt, fili carissime Marcelline, suscepi. Magnum opus et arduum: sed Deus adiutor noster est . Nam scio quibus uiribus opus sit, ut persuadeatur superbis quanta sit uirtus humilitatis, qua fit ut omnia terrena cacumina, temporali mobilitate nutantia, non humano usurpata fastu, sed diuina gratia donata celsitudo transcendat. Rex enim et conditor ciuitatis huius, de qua loqui instituimus, in Scriptura populis suis [2 1Kb] sententiam diuine legis aperuit, qua dictum est, Deus superbis resistit, humilibus autem dat gratiam . Hoc uero quod Dei est, superbe quoque anime spiritus inflatus affectat, amatque sibi in laudibus dici,

Parcere subiectis, et debellare superbos 
Unde etiam de terrena ciuitate, que cum dominari  appetit, etsi populi seruiant, ipsa ei dominandi libido dominatur, non est pretereundum silentio quidquid dicere suscepti huius operis ratio postulat, et facultas datur.



CAPUT PRIMUM.---De aduersariis nominis Christi, quibus in uastatione Urbis propter Christum Barbari pepercerunt [1 1Kb] .

Ex hac namque existunt inimici, aduersus quos defendenda est Dei ciuitas: quorum tamen multi, correcto impietatis errore, ciues in ea fiunt satis idonei; multi uero in eam tantis exardescunt ignibus odiorum, tamque manifestis beneficiis Redemptoris eius ingrati sunt, ut hodie contra eam linguas non mouerent, nisi ferrum hostile fugientes, in sacratis eius locis uitam, de qua superbiunt, inuenirent. Annon etiam illi Romani Christi nomini infesti sunt, quibus propter Christum Barbari pepercerunt? Testantur hoc martyrum loca et basilice Apostolorum, que in illa uastatione Urbis ad se confugientes suos alienosque receperunt  . Hucusque cruentus seuiebat inimicus; ibi accipiebat limitem trucidatoris furor: illo ducebantur a miserantibus hostibus quibus etiam extra ipsa loca pepercerant, ne in eos incurrerent, qui similem misericordiam non habebant  . Qui tamen etiam ipsi alibi truces atque hostili more seuientes, posteaquam ad loca illa ueniebant, ubi  fuerat interdictum, quod alibi iure belli licuisset, tota feriendi refrenabatur immanitas, et captiuandi cupiditas frangebatur. Sic euaserunt multi, qui nunc christianis temporibus detrahunt, et mala que illa ciuitas pertulit, Christo imputant: bona uero que in eos, ut uiuerent, propter Christi honorem facta sunt, non imputant Christo nostro, sed fato suo: cum potius deberent, si quid recti saperent [1 1Kb] , illa, que ab hostibus aspera et dura perpessi sunt, illi diuine prouidentie tribuere, que solet corruptos hominum mores bellis emendare atque conterere; itemque uitam mortalium iustam atque laudabilem talibus afflictionibus exercere, probatamque uel in meliora transferre, uel in his adhuc terris propter usus alios detinere: illud uero, quod eis uel ubicumque, propter Christi nomen, uel in locis Christi nomini dedicatissimis [2 1Kb] et amplissimis, ac pro largiore misericordia ad capacitatem multitudinis electis, preter bellorum morem truculenti Barbari pepercerunt, hoc tribuere temporibus christianis; hinc Deo gratias agere, hinc ad eius nomen ueraciter currere, ut effugiant penas ignis eterni; quod nomen multi eorum mendaciter usurparunt, ut effugerent penas presentis exitii. Nam quos uides petulanter et procaciter insultare seruis Christi, sunt in eis plurimi qui illum interitum clademque non euasissent, nisi seruos Christi se esse finxissent. Et nunc ingrata superbia atque impiissima insania eius nomini resistunt corde peruerso, ut sempiternis tenebris puniantur, ad quod nomen ore uel subdolo confugerunt, ut temporali luce fruerentur.



CAPUT II.---Quod nulla unquam bella ita gesta sunt, ut uictores, propter deos eorum quos uicerant, parcerent uictis.

Tot bella gesta conscripta sunt, uel ante conditam Romam, uel ab eius exortu et imperio: legant, et proferant sic ab alienigenis aliquam captam esse ciuitatem, ut hostes qui ceperant, parcerent eis, quos ad deorum suorum templa confugisse compererant; aut aliquem ducem Barbarorum precepisse  , ut irrupto oppido nullus feriretur, qui in illo uel illo templo fuisset inuentus. Nonne uidit Aeneas Priamum

   per aras
Sanguine fedantem quos ipse sacrauerat ignes? 
Nonne Diomedes et Ulysses,

   cesis summe custodibus arcis,
Corripuere sacram effigiem, manibusque cruentis
uirgineas ausi diue contingere uittas?
Nec tamen quod sequitur uerum est:

Ex illo fluere, ac retro sublapsa referri
Spes Danaûm. .
 Postea quippe uicerunt, postea Troiam ferro ignibusque deleuerunt, postea confugientem ad aras Priamum obtruncauerunt. Nec ideo Troia periit, quia Mineruam perdidit. Quid enim prius ipsa Minerua perdiderat, ut periret? an forte custodes suos? Hoc sane uerum est: illis quippe interemptis potuit auferri. Neque enim homines a simulacro, sed simulacrum ab hominibus seruabatur. Quomodo ergo colebatur, ut patriam custodiret et ciues, que suos non ualuit custodire custodes?



CAPUT III.---Quam imprudenter Romani deos penates, qui Troiam custodire non potuerant, sibi crediderunt profuturos.

Ecce qualibus diis Urbem Romani seruandam se commendasse [1 1Kb] gaudebant. O nimium miserabilem errorem! Et nobis succensent, cum de diis eorum talia dicimus, nec succensent auctoribus suis, quos ut ediscerent, mercedem dederunt; doctoresque ipsos insuper et salario publico et honoribus dignissimos habuerunt. Nempe apud uirgilium, quem propterea paruuli legunt, ut uidelicet peta magnus omniumque preclarissimus atque optimus teneris ebibitus animis [2 1Kb] non facile obliuione possit aboleri; secundum illud Horatii,

Quo semel est imbuta recens seruabit odorem
Testa diu: 
apud hunc ergo uirgilium nempe Iuno inducitur infesta Troianis, Aeolo uentorum regi aduersus eos irritando dicere:

Gens inimica mihi Tyrrhenum nauigat equor,
Ilium in Italiam portans, uictosque penates. 
Itane istis penatibus uictis Romam, ne uinceretur, prudentes commendare debuerunt? Sed hec Iuno dicebat, uelut irata mulier, quid loqueretur ignorans. Quid Aeneas ipse pius toties appellatus? nonne ita narrat:

Panthus Othryades, arcis Phebique sacerdos,
Sacra manu, uictosque deos, paruumque nepotem
Ipse trahit, cursuque amens ad limina tendit? 
Nonne deos ipsos, quos uictos non dubitat dicere, sibi potius quam se illis perhibet commendatos, cum ei dicitur,

Sacra suosque tibi commendat Troia penates? 
Si igitur uirgilius tales deos et uictos dicit, et, ut uel uicti quoquo modo euaderent, homini commendatos; que dementia est existimare his tutoribus Romam sapienter fuisse commissam, et nisi eos amisisset, non potuisse uastari? Imo uero uictos deos tanquam presides ac defensores colere, quid est aliud quam tenere non numina bona, sed omina mala [3 1Kb] ?  Quanto enim sapientius creditur, non Romam ad istam cladem non fuisse uenturam, nisi prius illi perissent; sed illos potius olim fuisse perituros, nisi eos, quantum potuisset, Roma seruasset? Nam quis non, cum aduerterit, uideat, quanta sit uanitate presumptum, non posse uinci sub defensoribus uictis, et ideo perisse, quia custodes perdidit deos; cum uel sola potuerit esse causa pereundi, custodes habere uoluisse perituros? Non itaque, cum de diis uictis illa conscriberentur atque canerentur, petas [1 1Kb] libebat mentiri, sed cordatos homines cogebat ueritas confiteri. uerum ista opportunius alio loco diligenter copioseque tractanda sunt: nunc quod institueram de ingratis hominibus dicere, parumper explicem [2 1Kb] , ut possum: qui ea mala, que pro suorum morum peruersitate merito patiuntur, blasphemantes Christo imputant; quod autem illis etiam talibus propter Christum parcitur, nec dignantur attendere, et eas linguas aduersus eius nomen dementia sacrilege proteruitatis [3 1Kb] exercent, quibus linguis usurpauerunt mendaciter ipsum nomen, ut uiuerent; uel quas linguas in locis ei sacratis metuendo presserunt, ut illic tuti atque muniti [4 1Kb] , ubi propter cum illesi ab hostibus fuerunt, inde in eum maledictis hostilibus prosilirent.



CAPUT Iu.---De asylo Iunonis in Troia, quod neminem liberauit a Grecis, et basilicis Apostolorum, que omnes ad se confugientes a Barbaris defenderunt.

Ipsa, ut dixi, Troia, mater populi Romani  , sacratis in locis deorum suorum munire non potuit ciues suos ab ignibus ferroque Grecorum, eosdem ipsos deos colentium: quin etiam,

   Iunonis asylo
Custodes lecti, Phenix et dirus Ulysses
Predam asseruabant; huc undique Troia gaza
Incensis erepta adytis, menseque deorum,
Crateresque auro solidi, captiuaque uestis
Congeritur: pueri et pauide longo ordine matres
Stant circum. 
Electus est uidelicet locus tante dee sacratus, non unde captiuos non liceret educere, sed ubi captiuos liberet includere. Compara nunc asylum illud, non cuiuslibet dei gregalis, uel de turba plebis, sed Iouis [5 1Kb] ipsius sororis et coniugis et regine omnium deorum, cum memoriis nostrorum Apostolorum. Illuc incensis templis et diis erepta spolia portabantur, non reddenda uictis [6 1Kb] , sed diuidenda uictoribus; huc autem,  et quod alibi ad ea loca compertum est pertinere, cum honore et obsequio religiosissimo reportatum est  . Ibi amissa, hic seruata libertas; ibi clausa, hic interdicta captiuitas; ibi possidendi a dominantibus hostibus premebantur, huc liberandi a miserantibus ducebantur [1 1Kb] : postremo illud Iunonis templum sibi elegerat auaritia et superbia leuium Grecorum  ; istas Christi basilicas misericordia et humilitas etiam immanium Barbarorum [2 1Kb] . Nisi forte Greci quidem in illa sua uictoria templis deorum communium  pepercerunt, atque illo confugientes miseros uictosque Troianos ferire uel captiuare non ausi sunt; sed uirgilius, petarum more, illa mentitus est. Imo uero morem hostium ciuitates euertentium ille descripsit.



CAPUT u.---De generali consuetudine hostium uictas ciuitates euertentium, quid Cesar senserit.

Quem morem etiam Cesar [3 1Kb]  sententia sua, quam de coniuratis in senatu habuit, commemorare non pretermittit: »Rapi uirgines, pueros; diuelli liberos a parentum complexu, matres familiarum pati que uictoribus collibuisset [5 1Kb] , fana atque domos spoliari, cedem, incendia fieri; postremo armis, cadaueribus, cruore atque luctu omnia repleri« . Hic si fana tacuisset, deorum sedibus solere hostes parcere putaremus. Et hec non ab alienigenis hostibus, sed a Catilina et sociis eius, nobilissimis senatoribus et Romanis ciuibus, Romana templa metuebant. Sed hi uidelicet perditi et patrie parricide.



CAPUT uI.---Quod nec Romani quidem ita ullas ceperint ciuitates, ut in templis earum parcerent uictis.

Quid ergo per multas gentes, que inter se bella gesserunt et nusquam uictis in deorum suorum sedibus pepercerunt, noster sermo discurrat? Romanos ipsos uideamus: ipsos, inquam, recolamus respiciamusque  Romanos, de quorum precipua laude dictum est,

Parcere sabiectis, et debellare superbos.
et quod accepta iniuria ignoscere, quam persequi malebant : quando tot tantasque urbes, ut late dominarentur, expugnatas captasque euerterunt, legatur nobis que templa excipere solebant, ut ad ea quisquis confugisset, liberaretur. An illi faciebant, et scriptores earumdem rerum gestarum ista reticebant? Itane uero, qui ea que laudarent maxime requirebant, ista preclarissima secundum ipsos pietatis indicia preterirent? Egregius Romani nominis Marcus Marcellus, qui Syracusas  , urbem ornatissimam, cepit, refertur eam prius fleuisse ruituram, et ante eius sanguinem suas illi lacrymas effudisse  . Gessit et curam pudicitie, etiam in hoste seruande. Nam priusquam oppidum uictor iussisset inuadi, constituit edicto, ne quis corpus liberum uiolaret  . Euersa est tamen ciuitas more bellorum, nec uspiam legitur ab imperatore tam casto atque clementi fuisse preceptum, ut quisquis ad illud uel illud templum fugisset, abiret [1 1Kb] illesus. Quod utique nullo modo preteriretur, quando nec eius fletus, nec quod edixerat pro pudicitia minime uiolanda, potuit taceri. Fabius, Tarentine urbis euersor, a simulacrorum depredatione se abstinuisse laudatur. Nam cum ei scriba suggessisset quid de signis deorum, que multa capta fuerant, fieri iuberet, continentiam suam etiam iocando condiuit. Quesiuit enim, cuiusmodi essent: et cum ei non solum multa grandia, uerum etiam renuntiarentur armata, Relinquamus, inquit, Tarentinis deos iratos  . Cum igitur nec illius fletum, nec huius risum, nec illius castam misericordiam, nec huius facetam continentiam, Romanarum rerum gestarum scriptores tacere potuerint; quando pretermitteretur, si aliquibus hominibus in honorem cuiuspiam deorum suorum sic pepercissent, ut in quoquam templo cedem uel captiuitatem fieri prohiberent?



CAPUT uII.---Quod in euersione Urbis que aspere gesta sunt, de consuetudine acciderint belli; que uero clementer, de potentia prouenerint nominis Christi.

Quidquid ergo uastationis, trucidationis, depredationis, concremationis, afflictionis, in ista recentissima Romana clade commissum est, fecit hoc consuetudo bellorum. Quod autem more nouo factum est, quod inusitata rerum [2 1Kb] facie immanitas barbara tam  mitis apparuit, ut amplissime basilice implende populo cui parceretur, eligerentur et decernerentur, ubi nemo feriretur, unde nemo raperetur, quo liberandi multi a miserantibus hostibus ducerentur, unde captiuandi ulli [1 1Kb] nec a crudelibus hostibus abducerentur; hoc Christi nomini, hoc christiano tempori tribuendum quisquis non uidet, cecus; quisquis uidet, nec laudat, ingratus; quisquis laudanti reluctatur, insanus est. Absit ut prudens quisquam hoc feritati imputet Barbarorum. Truculentissimas et seuissimas mentes ille terruit, ille frenauit, ille mirabiliter temperauit, qui per prophetam tanto ante predixit: uisitabo in uirga iniquitates eorum, et in flagellis peccata eorum; misericordiam autem meam non dispergam ab eis .



CAPUT uIII.---De commodis atque incommodis, que bonis ac malis plerumque communia sunt.

1. Dicet aliquis: Cur ergo ista diuina misericordia etiam ad impios ingratosque peruenit? Cur, putamus, nisi quia eam ille prebuit, qui quotidie facit oriri solem suum super bonos et malos, et pluit super iustos et iniustos ? Quamuis enim quidam eorum ista cogitantes, penitendo ab impietate se corrigant; quidam uero, sicut Apostolus dicit, diuitias bonitatis et longanimitatis Dei contemnentes, secundum duritiam cordis sui et cor impenitens thesaurizent sibi iram in die ire et reuelationis iusti iudicii Dei, qui reddet unicuique secundum opera eius : tamen patientia Dei ad penitentiam inuitat malos, sicut flagellum Dei ad patientiam erudit bonos. Itemque misericordia Dei fouendos amplectitur bonos, sicut seueritas Dei puniendos corripit malos. Placuit quippe diuine prouidentie preparare in posterum bona iustis, quibus non fruentur iniusti; et mala impiis, quibus non excruciabuntur boni. Ista uero temporalia bona et mala utrisque uoluit esse communia: ut nec bona cupidius appetantur, que mali quoque habere cernuntur; nec mala turpiter euitentur, quibus et boni plerumque afficiuntur.

2. Interest autem plurimum, qualis sit usus uel earum rerum que prospere, uel earum que dicuntur aduerse. Nam bonus temporalibus nec bonis extollitur, nec malis frangitur; malus autem ideo huiuscemodi infelicitate punitur, quia felicitate corrumpitur. Ostendit tamen Deus sepe etiam in his distribuendis euidentius operationem suam. Nam si nunc omne peccatum manifesta plecteret pena [2 1Kb] , nichil ultimo iudicio seruari putaretur: rursus, si nullum peccatum nunc puniret aperte Diuinitas, nulla es e prouidentia diuina crederetur. Similiter in rebus secundis, si non eas Deus quibusdam petentibus euidentissima largitate concederet, non ad eum ista pertinere diceremus: itemque si omnibus eas petentibus daret, nonnisi propter talia premia seruiendum illi esse arbitraremur; nec pios nos faceret talis seruitus,  sed potius cupidos et auaros. Hec cum ita sint, quicumque boni et mali pariter afflicti sunt, non ideo ipsi distincti non sunt, quia distinctum non est quod utrique perpessi sunt. Manet enim dissimilitudo passorum etiam in similitudine passionum; et licet sub eodem tormento, non est idem uirtus et uitium. Nam sicut sub uno igne aurum rutilat, palea fumat; et sub eadem tribula stipule comminuuntur, frumenta purgantur; nec ideo cum oleo amurca confunditur, quia eodem preli pondere exprimitur: ita una eademque uis irruens bonos probat, purificat, eliquat; malos damnat, uastat, exterminat. Unde in eadem afflictione mali Deum detestantur atque blasphemant; boni autem precantur et laudant. Tantum interest, non qualia, sed qualis quisque patiatur. Nam pari motu exagitatum et exhalat horribiliter cenum, et suauiter fragrat unguentum.



CAPUT IX.---De causis correptionum, propter quas et boni et mali pariter flagellantur.

1. Quid igitur in illa rerum uastitate [1 1Kb] Christiani passi sunt, quod non eis magis fideliter ista considerantibus ad profectum ualeret? Primo, quod ipsa peccata, quibus Deus indignatus impleuit tantis calamitatibus mundum, humiliter cogitantes, quamuis longe absint a facinorosis, flagitiosis atque impiis, tamen non usque adeo se a delictis deputant alienos, ut nec temporalia pro eis mala perpeti se iudicent dignos [2 1Kb] . Excepto enim quod unusquisque, quamlibet laudabiliter uiuens, cedit in quibusdam carnali concupiscentie, etsi non ad facinorum immanitatem et gurgitem flagitiorum atque impietatis abominationem, ad aliqua tamen peccata uel rara uel tanto crebriora, quanto minora: hoc ergo excepto, quis tandem facile reperitur, qui eosdem ipsos, propter quorum horrendam superbiam, luxuriam et auaritiam, atque exsecrabiles iniquitates et impietates, Deus, sicut minando predixit, conterit terras , sic habeat, ut habendi sunt? sic cum eis uiuat, ut cum talibus est uiuendum? Plerumque enim ab eis docendis, admonendis, aliquando etiam obiurgandis et corripiendis male dissimulatur; uel cum laboris piget, uel cum eorum os coram [3 1Kb] uerecundamur offendere; uel cum inimicitias deuitamus, ne impediant et noceant in istis temporalibus rebus, siue quas adipisci adhuc appetit nostra cupiditas, siue quas amittere formidat infirmitas: ita ut, quamuis bonis uita malorum displiceat, et ideo cum eis non incidant in illam damnationem, que post hanc uitam talibus preparatur; tamen quia propterea peccatis eorum damnabilibus parcunt, dum eos in suis licet leuibus et uenialibus metuunt, iure cum eis temporaliter flagellentur, quamuis in eternum minime puniantur. Iure istam uitam, quando diuinitus affliguntur cum eis, amaram sentiunt, cuius amando dulcedinem peccantibus eis amari esse noluerunt.

 2. Nam si propterea quisque obiurgandis et corripiendis male agentibus parcit, quia opportunius tempus inquirit, uel eisdem ipsis metuit, ne deteriores ex hoc efficiantur, uel ad bonam uitam et piam erudiendos impediant alios infirmos, et premant atque auertant a fide; non uidetur esse cupiditatis occasio, sed consilium caritatis. Illud est culpabile, quod hi, qui dissimiliter uiuunt et a malorum factis abhorrent, parcunt tamen peccatis alienis, que dedocere aut obiurgare deberent, dum eorum offensiones cauent, ne sibi noceant in his rebus, quibus licite boni atque innocentes utuntur, sed cupidius quam oportebat eos, qui in hoc mundo peregrinantur et spem superne patrie pre se gerunt. Non solum quippe infirmiores, uitam ducentes coniugalem, filios habentes uel habere querentes, domos ac familias possidentes , multa temporalia, multa terrena libenter adipiscuntur et moleste amittunt, propter que non audent offendere homines, quorum sibi uita contaminatissima et consceleratissima displicet: uerum etiam hi, qui superiorem uite gradum tenent, nec coniugalibus uinculis irretiti sunt, et uictu paruo ac tegumento utuntur [1 1Kb] , plerumque sue fame ac saluti consulentes [2 1Kb] , dum insidias atque impetus malorum timent, ab eorum reprehensione sese abstinent. Et quamuis non in tantum eos metuant, ut ad similia perpetranda quibuslibet eorum terroribus atque improbitatibus cedant; ea ipsa tamen, que cum eis non perpetrant, nolunt plerumque corripere, cum fortasse possint aliquos corripiendo corrigere; ne, si non potuerint, sua salus ac fama in periculum exitiumque perueniat: nec ea consideratione, qua suam famam ac salutem uident esse necessariam utilitati erudiendorum hominum; sed ea potius infirmitate, qua delectat lingua blandiens et humanus dies , et reformidatur uulgi iudicium et carnis excruciatio uel peremptio; hoc est, propter quedam cupiditatis uincula, non propter officia caritatis.

3. Non mihi itaque uidetur hec parua esse causa, quare cum malis flagellentur et boni, quando Deo placet perditos mores etiam temporalium penarum afflictione punire. Flagellantur enim simul, non quia simul agunt malam uitam, sed quia simul amant temporalem uitam; non quidem equaliter, sed tamen simul: quam boni contemnere deberent, ut illi correpti atque correcti consequerentur eternam; ad quam consequendam si nollent esse socii, ferrentur et diligerentur inimici: quia, donec uiuunt, semper incertum est utrum uoluntatem sint in melius mutaturi. Qua in re non utique parem, sed longe grauiorem habent  causam, quibus per prophetam dicitur, Ille quidem in suo peccato morietur, sanguinem autem eius de manu speculatoris requiram . Ad hoc enim speculatores  , hoc est populorum prepositi, constituti sunt in Ecclesiis, ut non parcant obiurgando peccata. Nec ideo tamen ab huiuscemodi culpa penitus alienus est, qui, licet prepositus non sit, in eis tamen quibus uite huius necessitate coniungitur, multa monenda uel arguenda nouit, et negligit, deuitans eorum offensiones, propter illa quibus in hac uita non indebitis utitur, sed plus quam debuit delectatur. Deinde habent aliam causam boni, quare temporalibus affligantur malis; qualem habuit Iob: ut sibi ipse humanus animus sit probatus et cognitus, quanta uirtute pietatis gratis Deum diligat  .



CAPUT X.---Quod sanctis in amissione rerum temporalium nichil pereat.

1. Quibus recte consideratis atque perspectis, attende utrum aliquid mali acciderit fidelibus et piis, quod eis non in bonum uerteretur: nisi forte putandum est apostolicam illam uacare sententiam, ubi ait, Scimus quia diligentibus Deum omnia cooperantur [1 1Kb] in bonum .

[CAPUT X.] Amiserunt omnia que habebant. Numquid fidem? numquid pietatem? numquid interioris hominis bona, qui est ante Deum diues ? He sunt opes Christianorum, quibus opulentus dicebat Apostolus: Est autem questus magnus pietas cum sufficientia. Nihil enim intulimus in hunc mundum, sed nec auferre aliquid possumus: habentes autem uictum et tegumentum, his contenti simus. Nam qui uolunt diuites fieri, incidunt in tentationem et laqueum, et desideria multa stulta et noxia, que mergunt homines in interitum et perditionem. Radix est enim omnium malorum auaritia  : quam quidam appetentes, a fide pererrauerunt, et inseruerunt se doloribus multis .

2. Quibus ergo terrene diuitie in [2 1Kb] illa uastatione perierunt, si eas sic habebant, quemadmodum ab isto foris paupere, intus diuite audierant; id est, si mundo utebantur, tanquam non utentes : potuerunt dicere, quod ille grauiter tentatus et minime superatus: Nudus exiui de utero matris mee, nudus reuertar in terram. Dominus dedit, Dominus abstulit; sicut Domino placuit, ita factum est: sit nomen Domini benedictum : ut bonus seruus magnas facultates haberet ipsam sui Domini uoluntatem, cui pedissequus mente ditesceret, nec constristaretur eis rebus uiuens relictus [3 1Kb] , quas cito fuerat moriens relicturus.  Illi autem infirmiores, qui terrenis his bonis, quamuis ea non preponerent Christo, aliquantula tamen cupiditate coherebant; quantum hec amando peccauerint, perdendo senserunt. Tantum quippe doluerunt, quantum se doloribus inseruerant; sicut Apostolum dixisse supra commemoraui. Oportebat enim ut eis adderetur etiam experimentorum disciplina, a quibus fuerat tam diu neglecta uerborum. Nam cum dixit Apostolus, Qui uolunt diuites fieri, incidunt in tentationem, et cetera; profecto in diuitiis cupiditatem reprehendit, non facultatem: qui [1 1Kb] precepit alibi, dicens, Precipe diuitibus huius mundi, non superbe sapere, neque sperare in incerto diuitiarum [2 1Kb] ; sed in Deo uiuo, qui prestat nobis omnia abundanter ad fruendum; bene faciant, diuites sint in operibus bonis, facile tribuant, communicent, thesaurizent sibi fundamentum bonum in futurum, ut apprehendant ueram uitam . Hec qui de suis faciebant diuitiis, magnis sunt lucris leuia damna solati; plusque letati ex his, que facile tribuendo tutius seruauerunt, quam contristati ex his, que timide retinendo facilius amiserunt. Hoc enim potuit in terra perire, quod piguit inde transferre. Nam qui receperunt consilium Domini sui, dicentis, Nolite condere uobis thesauros in terra, ubi tinea et rubigo exterminant, et ubi fures effodiunt et furantur; sed thesaurizate uobis thesauros in celo, quo fur non accedit, neque tinea corrumpit: ubi enim est thesaurus tuus, ibi erit et cor tuum ; tribulationis tempore probauerunt quam recte sapuerint, non contemnendo ueracissimum preceptorem et thesauri sui fidelissimum inuictissimumque custodem. Nam si multi sunt gauisi, ibi se habuisse diuitias suas, quo contigit ut hostis non accederet; quanto certius et securius gaudere potuerunt qui monitu Dei sui illuc migrauerant, quo accedere [3 1Kb] omnino non posset? Unde Paulinus noster, Nolensis episcopus, ex opulentissimo diuite uoluntate pauperrimus et copiosissime sanctus, quando et ipsam Nolam Barbari uastauerunt  , cum ab eis teneretur, sic in corde suo, ut ab eo postea cognouimus, precabatur: Domine, non excrucier propter aurum et argentum; ubi enim sint omnia mea, tu scis. Ibi enim habebat omnia sua, ubi eum condere et thesaurizare ille monstrauerat [4 1Kb] , qui et hec mala mundo uentura predixerat. Ac per hoc qui Domino suo monenti obedierant, ubi et quomodo thesaurizare deberent, nec ipsas terrenas diuitias Barbaris incursantibus amiserunt: quos autem non obedisse penituit, quid de talibus rebus faciendum esset, si non precedente sapientia, certe consequente experientia didicerunt.

 3. At enim quidam boni etiam Christiani tormentis excruciati sunt, ut bona sua hostibus proderent. Illi uero nec prodere, nec perdere potuerunt bonum, quo et ipsi boni erant. Si autem torqueri, quam mammona iniquitatis prodere maluerunt, boni non erant. Admonendi autem fuerant, qui tanta patiebantur pro auro, quanta essent sustinenda pro Christo: ut eum potius diligere discerent, qui pro se passos eterna felicitate ditaret; non aurum et argentum, pro quo pati miserrimum fuit, seu mentiendo occultaretur, seu uerum dicendo proderetur. Namque inter tormenta nemo Christum confitendo amisit: nemo aurum, nisi negando, seruauit. Quocirca utiliora erant fortasse tormenta, que bonum incorruptibile amandum docebant, quam illa bona, que sine ullo utili fructu dominos sui amore torquebant. Sed quidam etiam non habentes quod proderent, dum non creduntur, torti sunt. Et hi forte habere cupiebant, nec sancta uoluntate pauperes erant: quibus demonstrandum fuit, non facultates, sed ipsas cupiditates talibus esse dignas cruciatibus. Si uero melioris uite proposito reconditum aurum argentumque non habebant, nescio quidem utrum cuiquam talium acciderit, ut dum habere creditur, torqueretur: uerumtamen etiamsi accidit, profecto qui inter illa tormenta paupertatem sanctam confitebatur, Christum confitebatur. Quapropter etsi non meruit ab hostibus credi, non potuit tamen sancte paupertatis confessor sine celesti mercede torqueri.

4. [XI.] Multos, inquiunt, etiam Christianos fames diuturna uastauit. Hoc quoque in usus suos boni fideles pie tolerando uerterunt. Quos enim fames necauit, malis uite huius, sicut corporis morbus, eripuit: quos autem non necauit, docuit parcius uiuere, docuit productius ieiunare.



CAPUT XI.---De fine temporalis uite, siue longioris, siue breuioris.

Sed enim multi etiam Christiani interfecti sunt, multi multarum mortium feda uarietate consumpti. Hoc si egre ferendum est, omnibus qui in hanc uitam procreati sunt, utique commune est. Hoc scio, neminem fuisse mortuum, qui non fuerat aliquando moriturus. Finis autem uite tam longam quam breuem uitam hoc idem facit. Neque enim aliud melius, et aliud deterius; aut aliud maius, et aliud breuius est, quod iam pariter non est. Quid autem interest, quo mortis genere uita ista finiatur, quando ille cui finitur, iterum mori non cogitur? Cum autem unicuique mortalium sub quotidianis uite huius casibus innumerabiles mortes quodammodo comminentur, quamdiu incertum est, quenam earum uentura sit; quero utrum satius sit, unam perpeti moriendo, an omnes timere uiuendo. Nec ignoro quam inertius [1 1Kb] eligatur diu uiuere sub timore tot mortium, quam semel moriendo nullam deinceps formidare. Sed aliud est quod carnis sensus infirmiter pauidus refugit, aliud quod mentis ratio diligenter enucleata conuincit Mala mors putanda non est, quam bona uita  precesserit: neque enim facit malam mortem, nisi quod sequitur mortem. Non itaque multum curandum est eis, qui necessario morituri sunt, quid accidat ut moriantur; sed moriendo quo ire cogantur. Cum igitur Christiani nouerint longe meliorem fuisse religiosi pauperis mortem inter lingentium canum linguas, quam impii diuitis in purpura et bysso ; horrenda illa genera mortium quid mortuis obfuerunt, qui bene uixerunt.



CAPUT XII.---De sepultura humanorum corporum, que Christianis etiamsi fuerit negata, nil adimit.

1. At enim in tanta strage cadauerum nec sepeliri potuerunt. Neque istud pia fides nimium reformidat, tenens predictum, nec absumentes bestias resurrecturis corporibus obfuturas, quorum capillus capitis non peribit . Nullo modo diceret ueritas, Nolite timere eos qui corpus occidunt, animam autem non possunt occidere ; si quidquam obesset future uite, quidquid inimici de corporibus occisorum facere uoluissent. Nisi forte quispiam sic absurdus est, ut contendat eos, qui corpus occidunt, non debere timeri ante mortem, ne corpus occidant, et timeri debere post mortem, ne corpus occisum sepeliri non sinant. Falsum est ergo quod ait Christus, Qui corpus occidunt, et postea non habent quid faciant ; si habent tanta, que de cadaueribus faciant. Absit ut falsum sit quod ueritas dixit. Dictum est enim aliquid eos facere cum occidunt, quia in corpore sensus est occidendo; postea uero nichil habere quod faciant, quia nullus sensus est in corpore occiso. Multa itaque corpora Christianorum terra non texit: sed nullum eorum quisquam a celo et terra separauit, quam totam implet presentia sui, qui nouit unde resuscitet quod creauit. Dicitur quidem in Psalmo, Posuerunt mortalia seruorum tuorum escas uolatilibus celi, carnes sanctorum tuorum bestiis terre: effuderunt sanguinem eorum, sicut aquam in circuitu Ierusalem, et non erat qui sepeliret : sed magis ad exaggerandam crudelitatem eorum qui ista fecerunt, non ad eorum infelicitatem qui ista perpessi sunt. Quamuis enim hec in conspectu hominum dura et dira uideantur; sed pretiosa in conspectu Domini mors sanctorum eius . Proinde omnia ista, id est, curatio funeris, conditio sepulture, pompa exsequiarum [1 1Kb] , magis sunt uiuorum solatia, quam subsidia mortuorum. Si aliquid prodest impio sepultura pretiosa, oberit pio uilis aut nulla. Preclaras exsequias in conspectu hominum exhibuit purpurato illi diuiti turba famulorum: sed multo clariores in conspectu Domini ulceroso illi pauperi ministerium prebuit Angelorum, qui eum non extulerunt in marmoreum tumulum, sed in Abrahe gremium sustulerunt.

2. Rident hec illi, contra quos defendendam suscepimus ciuitatem Dei. uerumtamen sepulture curam  etiam eorum philosophi contempserunt  : et sepe uniuersi exercitus, dum pro terrena patria morerentur, ubi postea iacerent, uel quibus bestiis esca fierent, non curarunt: licuitque de hac re petis plausibiliter dicere:

Celo tegitur, qui non habet urnam  .
Quanto minus debent de corporibus insepultis insultare Christianis, quibus et ipsius carnis et membrorum omnium reformatio non solum ex terra, uerum etiam ex aliorum elementorum secretissimo sinu, quo dilapsa cadauera recesserunt, in temporis puncto reddenda et redintegranda promittitur ?



CAPUT XIII.---Que sit ratio sanctorum corpora sepeliendi.

Nec ideo tamen contemnenda et abiicienda sunt corpora defunctorum, maximeque iustorum atque fidelium, quibus tanquam organis et uasis ad omnia bona opera sanctus usus est Spiritus. [1 1Kb] Si enim paterna uestis et annulus, ac si quid huiusmodi, tanto carius est posteris, quanto erga parentes maior affectus; nullo modo ipsa spernenda sunt corpora, que utique multo familiarius atque coniunctius, quam quelibet indumenta, gestamus. Hec enim non ad ornamentum uel adiutorium, quod adhibetur extrinsecus, sed ad ipsam naturam hominis pertinent. Unde et antiquorum iustorum funera officiosa pietate curata sunt, et exsequie celebrate, et sepultura prouisa : ipsique dum uiuerent, de sepeliendis, uel etiam transferendis suis corporibus filiis mandauerunt : et Tobias sepeliendo mortuos Deum promeruisse, teste angelo, commendatur . Ipse quoque Dominus die tertio resurrecturus, religiose mulieris bonum opus predicat, predicandumque commendat, quod unguentum pretiosum super membra eius effuderit, atque hoc ad eum sepeliendum fecerit . Et laudabiliter commemorantur in Euangelio qui corpus eius de cruce acceptum diligenter atque honorifice tegendum, sepeliendumque curarunt . uerum iste auctoritates non hoc admonent [2 1Kb] , quod insit ullus cadaueribus sensus; sed ad Dei prouidentiam, cui placent etiam talia pietatis officia, corpora quoque mortuorum pertinere significant, propter fidem resurrectionis astruendam. Ubi et illud salubriter discitur, quanta possit esse remuneratio pro eleemosynis, quas uiuentibus et sentientibus exhibemus, si neque hoc apud Deum perit, quod exanimis hominum membris officii diligentieque persoluitur. Sunt  quidem et alia, que sancti Patriarche de corporibus suis uel condendis uel transferendis prophetico spiritu dicta intelligi uoluerunt: non autem hic locus est, ut ea pertractemus, cum sufficiant ista que diximus. Sed si ea que sustentandis uiuentibus sunt necessaria, sicut uictus et amictus, quamuis cum graui afflictione desint, non frangunt in bonis perferendi tolerandique uirtutem, nec cradicant ex animo pietatem, sed exercitatam faciunt fecundiorem: quanto magis, cum desunt ea que curandis funeribus condendisque corporibus defunctorum adhiberi solent, non efficiunt miseros in occultis piorum sedibus iam quietos? Ac per hoc, quando ista cadaueribus Christianorum in illa magne urbis, uel etiam aliorum oppidorum uastatione defuerunt; nec uiuorum culpa est, qui non potuerunt ista prebere, nec pena mortuorum, qui non possunt ista sentire.



CAPUT XIu.---De captiuitate sanctorum, quibus nunquam diuina solatia defuerunt.

Sed multi, inquiunt, Christiani etiam captiui ducti sunt. Hoc sane miserrimum est, si aliquo duci potuerunt, ubi Deum suum non inuenerunt. Sunt in Scripturis sanctis huius etiam cladis magna solatia. Fuerunt in captiuitate tres pueri, fuit Daniel, fuerunt alii prophete: nec Deus defuit consolator. Sic ergo non deseruit fideles suos sub dominatione gentis, licet barbare, tamen humane, qui prophetam non deseruit nec in uisceribus bellue . Hec quoque illi, cum quibus agimus, malunt irridere, quam credere: qui tamen in suis litteris credunt Arionem Methymneum, nobilissimum citharistam, cum esset deiectus e naui, exceptum delphini dorso, et ad terras esse peruectum  . uerum illud nostrum de Iona propheta incredibilius est. Plane incredibilius, quia mirabilius; et mirabilius, quia potentius.



CAPUT Xu.---De Regulo, in quo captiuitatis, ob religionem etiam sponte tolerande, exstat exemplum: quod tamen illi deos colenti prodesse non potuit.

1. Habent tamen isti de captiuitate religionis causa etiam sponte toleranda et in suis preclaris uiris nobilissimum exemplum. Marcus Attilius Regulus, imperator populi Romani, captiuus apud Carthaginenses fuit  . Qui cum sibi mallent a Romanis suos reddi, quam eorum tenere captiuos, ad hoc impetrandum etiam istum precipue Regulum cum legatis suis Romam miserunt, prius iuratione constrictum, si quod uolebant minime peregisset, rediturum esse Carthaginem. Perrexit ille, atque in senatu contraria persuasit, quoniam non arbitrabatur utile esse Romane  reipublice mutare captiuos. Nec post hanc persuasionem a suis ad hostes redire compulsus est; sed quod iurauerat [1 1Kb] , id sponte compleuit. At illi eum excogitatis atque horrendis cruciatibus necauerunt. Inclusum quippe angusto ligno, ubi stare cogeretur, clauisque acutissimis undique confixo, ut se in nullam eius partem sine penis atrocissimis inclinaret, etiam uigilando peremerunt [2 1Kb] . Merito certe laudant uirtutem tam magna infelicitate maiorem. Et per deos ille iurauerat, quorum cultu [3 1Kb] prohibito, has generi humano clades isti opinantur infligi. Qui ergo propterea colebantur, ut istam uitam prosperam redderent, si uerum iuranti has irrogari penas seu uoluerunt, seu permiserunt, quid periuro grauius irati facere potuerunt? Sed cur non ratiocinationem meam potius ad utrumque concludam? Deos certe sic ille coluit, ut propter iurisiurandi fidem nec remaneret in patria, nec inde quolibet ire, sed ad suos acerrimos inimicos redire minime dubitaret. Hoc si huic uite utile existimabat, cuius tam horrendum exitum meruit, procul dubio fallebatur. Suo quippe docuit exemplo, nichil deos ad istam temporalem felicitatem suis prodesse cultoribus: quandoquidem ille eorum deditus cultui, et uictus et captiuus abductus, et quia noluit aliter quam per eos iurauerat facere, nouo ac prius inaudito nimiumque horribili supplicii genere cruciatus exstinctus est. Si autem deorum cultus post hanc uitam uelut mercedem reddit felicitatem, cur calumniantur temporibus christianis, ideo dicentes Urbi accidisse illam calamitatem, quia deos suos colere destitit, cum potuerit etiam illos diligentissime colens tam infelix fieri, quam ille Regulus fuit? Nisi forte contra clarissimam ueritatem tanta quisquam dementia mire cecitatis obnititur, ut contendere audeat uniuersam ciuitatem deos colentem infelicem esse non posse, unum uero hominem posse; quod uidelicet potentia deorum suorum multos potius sit idonea conseruare, quam singulos; cum multitudo constet ex singulis.

2. Si autem dicunt M. Regulum etiam in illa captiuitate illisque cruciatibus corporis, animi uirtute beatum esse potuisse; uirtus potius uera queratur, qua beata possit esse et ciuitas. Neque enim aliunde beata ciuitas, aliunde homo: cum aliud ciuitas non sit, quam concors [4 1Kb] hominum multitudo. Quamobrem nondum interim disputo, qualis in Regulo uirtus fuerit: sufficit nunc, quod isto nobilissimo exemplo coguntur fateri, non propter corporis bona, uel earum rerum que extrinsecus homini accidunt, colendos deos; quandoquidem ille carere his omnibus maluit, quam deos per quos iurauit offendere. Sed quid faciamus  hominibus qui gloriantur talem se habuisse ciuem, qualem timent habere ciuitatem? Quod si non timent, tale ergo aliquid, quale accidit Regulo, etiam ciuitati tam diligenter, quam ille, deos colenti accidere potuisse fateantur, et christianis temporibus non calumnientur. uerum quia de illis Christianis orta questio est, qui etiam captiui ducti sunt [1 1Kb] ; hoc intueantur et taceant, qui saluberrime religioni hinc impudenter atque imprudenter illudunt: quia si diis eorum probro non fuit, quod attentissimus cultor illorum, dum eis iurisiurandi fidem seruaret, patria carnit, cum aliam non haberet, captiuusque apud hostes per longam mortem supplicio [2 1Kb] noue crudelitatis occisus est: multo minus nomen criminandum est christianum in captiuitate sacratorum suorum, qui supernam patriam ueraci fide expectantes, etiam in suis sedibus peregrinos se esse nouerunt .



CAPUT XuI.---An stupris, que etiam sanctarum forte uirginum est passa captiuitas, contaminari potuerit uirtus animi sine uoluntatis assensu.

Magnum sane crimen se putant obiicere Christianis, cum eorum exaggerantes captiuitatem, addunt etiam stupra commissa, non solum in aliena matrimonia uirginesque nupturas, sed etiam in quasdam sanctimoniales. Hic uero non fides, non pietas, non ipsa uirtus que castitas dicitur, sed nostra potius disputatio inter pudorem atque rationem quibusdam coarctatur angustiis  . Nec tantum curamus hic alienis responsionem reddere, quantum ipsis nostris consolationem. Sit igitur in primis positum atque firmatum, uirtutem qua recte uiuitur, ab animi sede membris corporis imperare, sanctumque corpus usu fieri sancte uoluntatis: qua inconcussa ac stabili permanente, quidquid alius de corpore uel in corpore fecerit, quod sine peccato proprio non ualeat euitari, preter culpam esse patientis. Sed quia non solum quod ad dolorem, uerum etiam quod ad libidinem pertinet, in corpore alieno perpetrari potest; quidquid tale factum fuerit, et si retentam constantissimo animo pudicitiam non excutit, pudorem tamen incutit; no credatur factum cum mentis etiam uoluntate, quod fieri fortasse sine carnis aliqua uoluptate non potuit.



CAPUT XuII.---De morte uoluntaria ob metum pene siue dedecoris.

Ac per hoc et que se occiderunt, ne quidquam huiusmodi paterentur, quis humanus affectus eis nolit ignosci? et que se occidere noluerunt, ne suo facinore alienum flagitium deuitarent, quisquis eis hoc crimini dederit, ipse crimine insipientie non carebit [3 1Kb] . [XuII.] Nam utique si non licet priuata potestate [4 1Kb]  hominem occidere uel nocentem, cuius occidendi licentiam lex nulla concedit: profecto etiam qui se ipsum occidit, homicida est; et tanto fit nocentior, cum se occiderit, quanto innocentior in ea causa fuit, qua se occidendum putauit. Nam si Iude factum merito detestamur, eumque ueritas iudicat, cum se laqueo suspendit, scelerate illius traditionis auxisse potius quam expiasse commissum; quoniam Dei misericordiam desperando exitiabiliter penitens, nullum sibi salubris penitentie locum reliquit : quanto magis a sua nece se abstinere debet qui tali supplicio quod in se puniat, non habet? Iudas enim cum se occidit, sceleratum hominem occidit: et tamen non solum Christi, uerum etiam sue mortis reus finiuit hanc uitam; quia licet propter suum scelus, alio suo scelere occisus est. [XuIII.] Cur autem homo, qui mali nichil fecit, sibi male faciat, et se ipsum interficiendo hominem interficiat innocentem, ne alium patiatur nocentem; atque in se perpetret peccatum proprium, ne in eo perpetretur alienum?



CAPUT XuIII.---De aliena uiolentiarum libidine, quam in oppresso corpore meus inuita perpetitur.

1. At enim, ne uel aliena polluat libido, metuitur. Non polluet, si aliena erit: si autem polluet, aliena non erit. Sed cum pudicitia uirtus sit animi, comitemque habeat fortitudinem, qua potius quelibet mala tolerare, quam malo consentire decernit; nullus autem magnanimus et pudicus in potestate habeat, quid de sua carne fiat, sed tantum quid annuat mente, uel renuat: quis eadem sana mente [1 1Kb] putauerit se perdere pudicitiam, si forte in apprehensa et oppressa carne sua exerceatur et expleatur libido non sua? Si enim hoc modo pudicitia perit, profecto pudicitia uirtus animi non erit; nec pertinebit ad ea bona, quibus bene uiuitur, sed in bonis corporis numerabitur; qualia sunt, uires, pulchritudo, sana integraque [2 1Kb] ualetudo, ac si quid huiusmodi est: que bona, etiam si minuantur, bonam iustamque uitam omnino non minuunt. Quod si tale aliquid est pudicitia, utquid pro illa, ne amittatur, etiam cum periculo corporis laboratur? Si autem animi bonum est, etiam oppresso corpore non amittitur. Quin etiam sancte continentie bonum cum immunditie carnalium concupiscentiarum non cedit, et ipsum corpus sanctificatur: et ideo cum eis non cedere inconcussa intentione persistit, nec de ipso corpore perit sanctitas [3 1Kb] , quia eo sancte utendi perseuerat uoluntas, et quantum in ipso est, etiam facultas.

2. Neque enim eo corpus sanctum est, quod eius membra sunt integra, aut eo, quod nullo contrectantur attactu; cum possint diuersis etiam casibus uulnerata uim perpeti, et medici aliquando saluti opitulantes hec ibi faciant, que horret aspectus. Obstetrix  uirginis cuiusdam integritatem manu uelut explorans, siue maleuolentia, siue inscitia, siue casu, dum inspicit, perdidit: non opinor quemquam tam stulte sapere, ut huic periisse aliquid existimet etiam de ipsius corporis sanctitate, quamuis membri illius integritate iam perdita. Quocirca proposito animi permanente, per quod etiam corpus sanctificari meruit, nec ipsi corpori aufert sanctitatem uiolentia libidinis aliene, quam seruat perseuerantia continentie sue. An uero si aliqua femina mente corrupta, uiolatoque proposito quod Deo uouerat, pergat uitianda ad deceptorem suum; adhuc eam pergentem sanctam uel corpore dicimus, ea sanctitate animi, per quam corpus sanctificabatur, amissa atque destructa? Absit hic error: et hinc potius admoneamur, ita non amitti corporis sanctitatem, manente animi sanctitate, etiam corpore oppresso, sicut amittitur corporis sanctitas uiolata animi sanctitate, etiam corpore intacto. Quamobrem non habet [1 1Kb] quod in se morte spontanea puniat femina, sine ulla sua consensione uiolenter oppressa, et alieno compressa peccato: quanto minus ante quam hoc fiat; ne admittatur homicidium certum, cum ipsum flagitium, quamuis alienum, adhuc pendet incertum?



CAPUT XIX.---De Lucretia, que se ob illatum sibi stuprum peremit.

1. An forte huic perspicue rationi, qua dicimus corpore oppresso, nequaquam proposito castitatis ulla in malum consensione mutato, illius tantum esse flagitium qui opprimens concubuerit, non illius que oppressa concumbenti nulla uoluntate consenserit, contradicere audebunt hi, contra quos feminarum christianarum in captiuitate oppressarum non tantum mentes, uerum etiam corpora sancta defendimus? [XIX.] Lucretiam certe, matronam nobilem ueteremque Romanam, pudicitie magnis efferunt laudibus. Huius corpore cum uiolenter oppresso Tarquinii regis filius libidinose potitus esset, illa scelus improbissimi iuuenis marito Collatino [2 1Kb] et propinquo Bruto, uiris clarissimis et fortissimis, indicauit, eosque ad uindictam constrinxit: deinde fedi in se commissi egra atque impatiens se peremit  . Quid dicemus? adultera hec, an casta iudicanda est? Quis in hac controuersia laborandum putauerit? Egregie quidam ex hoc ueraciterque declamans, ait: »Mirabile dictu; duo fuerunt, et adulterium unus admisit.« Splendide atque uerissime. Intuens enim in duorum corporum commixtione unius inquinatissimam cupiditatem, alterius castissimam uoluntatem; et non quid coniunctione membrorum, sed quid animorum diuersitate ageretur, attendens, »Duo,« inquit, »fuerunt, et adulterium unus admisit.«

2. Sed quid est hoc, quod in eam grauius uindicatur, que adulterium non admisit? Nam ille patria  cum patre pulsus est  ; hec summo est mactata supplicio. Si non est illa impudicitia, qua inuita opprimitur; non est hec iustitia, qua casta punitur. uos appello, leges iudicesque Romani. Nempe post perpetrata facinora nec quemquam scelestum indemnatum impune uoluistis occidi. Si ergo ad uestrum iudicium quisquam deferret hoc crimen, uobisque probaretur, non solum indemnatam, uerum etiam castam et innocentem interfectam esse mulierem; nonne eum qui id fecisset, seueritate congrua plecteretis? Hoc fecit illa Lucretia; illa, illa sic predicata Lucretia innocentem, castam, uim perpessam Lucretiam insuper interemit [1 1Kb] . Proferte sententiam. Quod si propterea non potestis, quia non astat quam punire possitis; cur interfectricem innocentis et caste tanta predicatione laudatis? Quam certe apud infernos iudices, etiam tales, quales petarum uestrorum carminibus cantitantur, nulla ratione defenditis, constitutam scilicet inter illos,

   qui sibi letum
Insontes peperere manu, lucemque perosi,
Proiecere animas.
Cui ad superna redire cupienti

Fata obstant, tristique palus innabilis unda [2 1Kb]
Alligat 
An forte ideo ibi non est, quia non insontem, sed male sibi consciam se peremit? Quid si enim , quamuis iuueni uiolenter irruenti, etiam sua libidine illecta consensit, idque in se puniens ita doluit, ut morte putaret expiandum? Quanquam nec sicquidem occidere se debuit, si fructuosam posset apud deos falsos agere penitentiam. uerumtamen si forte ita est, falsumque est illud, quod duo fuerunt, et adulterium unus admisit, sed potius ambo adulterium commiserunt, unus manifesta inuasione, altera latente consensione: non se occidit insontem, et ideo potest a litteratis eius defensoribus dici non esse apud inferos inter illos, »qui sibi letum insontes peperere manu.« Sed ita hec causa ex utroque latere coarctatur, ut si extenuatur homicidium, adulterium confirmetur; si purgatur adulterium, homicidium cumuletur: nec omnino inuenitur exitus, ubi dicitur, Si adulterata [3 1Kb] , cur laudata? si pudica, cur occisa?

3. Nobis tamen in hoc tam nobili femine huius exemplo ad istos refutandos, qui christianis feminis in captiuitate compressis alieni ab omni cogitatione sanctitatis insultant, sufficit quod in preclaris eius laudibus dictum est: »Duo fuerunt, et adulterium unus admisit.« Talis enim ab eis Lucretia magis credita est, que se nullo adulterino potuerit maculare  consensu. Quod ergo se ipsam, quoniam adulterum [1 1Kb] pertulit, etiam non adulterata occidit, non est pudicitie caritas, sed pudoris infirmitas. Puduit enim eam turpitudinis aliene in se commisse, etiamsi non secum; et Romana mulier laudis auida nimium uerita est, ne putaretur, quod uiolenter est passa cum uiueret, libenter passa si uiueret. Unde ad oculos hominum mentis sue testem illam penam adhibendam putauit, quibus conscientiam demonstrare non potuit. Sociam quippe facti se credi erubuit, si, quod alius in ea fecerat turpiter, ferret ipsa patienter. Non hoc fecerunt femine christiane, que passe similia uiuunt. Tamen nec in se ulte sunt crimen alienum, ne aliorum sceleribus adderent sua, si, quoniam hostes in eis concupiscendo stupra commiserant, ille in se ipsis homicidia erubescendo committerent. Habent quippe intus gloriam castitatis, testimonium conscientie: habent autem coram oculis Dei sui, nec requirunt amplius, ubi, quid recte faciant, non amplius habent; ne deuient ab auctoritate legis diuine, cum male deuitant offensionem suspicionis humane.



CAPUT XX.---Nullam esse auctoritatem, que Christianis in qualibet causa ius uoluntarie necis tribuat.

Neque enim frustra in sanctis canonicis [2 1Kb] Libris nusquam nobis diuinitus preceptum permissumue reperiri potest, ut uel ipsius adipiscende immortalitatis, uel ullius carendi cauendiue mali causa, nobismetipsis necem inferamus. Nam et prohibitos nos esse intelligendum est, ubi Lex ait, Non occides: presertim quia non addidit, proximum tuum: sicut falsum testimonium cum uetaret, Falsum, inquit, testimonium non dices aduersus proximum tuum . Nec ideo tamen si aduersus se ipsum quisquam falsum testimonium dixerit, ab hoc crimine se putauerit alienum. Quoniam regulam diligendi proximum a semetipso dilector accepit; quandoquidem scriptum est, Diliges proximum tuum tanquam te ipsum . Porro si falsi testimonii non minus reus est qui de se ipso falsum fatetur, quam si aduersus proximum hoc faceret; cum in eo precepto, quo falsum testimonium prohibetur, aduersus proximum prohibeatur, possitque non recte intelligentibus uideri non esse prohibitum ut aduersus se ipsum quisque falsus testis assistat: quanto magis intelligendum est, non licere homini se ipsum occidere, cum in eo, quod scriptum est, Non occides, nichilo deinde addito, nullus, nec ipse utique cui precipitur, intelligatur exceptus? Unde quidam hoc preceptum etiam in bestias ac pecora conantur extendere, ut ex hoc nullum etiam illorum liceat occidere  . Cur non ergo et herbas, et quidquid humo radicitus alitur ac figitur? nam et hoc genus rerum, quamuis non sentiat, dicitur uiuere; ac per hoc potest et mori; proinde etiam, cum uis adhibetur, occidi. Unde et Apostolus, cum de huiuscemodi seminibus  loqueretur, Tu, inquit, quod seminas, non uiuificatur, nisi moriatur [1 1Kb] . Et in Psalmo scriptum est, Occidit uites eorum, in grandine . Num igitur ob hoc, cum audimus, Non occides, uirgultum uellere nefas ducimus, et Manicheorum errori insanissime acquiescimus? His igitur deliramentis remotis, cum legimus, Non occides, si propterea non accipimus hoc dictum esse de frutectis, quia nullus est eis sensus; nec de animantibus irrationalibus [2 1Kb] , uolatilibus, natatilibus, ambulatilibus, reptilibus, quia nulla nobis ratione sociantur, quam non eis datum est nobiscum habere communem; unde iustissima ordinatione Creatoris et uita et mors eorum nostris usibus subditur: restat ut de homine intelligamus, quod dictum est, Non occides: nec alterum ergo, nec te [3 1Kb] . Neque enim qui se occidit, aliud quam hominem occidit.



CAPUT XXI.---De interfectionibus hominum, que ab homicidii crimine excipiuntur.

Quasdam uero exceptiones eadem ipsa diuina fecit auctoritas, ut non liceat [4 1Kb] hominem occidi. Sed his exceptis, quos Deus occidi iubet, siue data lege, siue ad personam pro tempore expressa iussione: non autem ipse occidit, qui ministerium debet iubenti, sicut adminiculum gladius utenti [5 1Kb] : et ideo nequaquam contra hoc preceptum fecerunt, quo dictum est, Non occides, qui Deo auctore bella gesserunt, aut personam gerentes publice potestatis secundum eius leges, hoc est iustissime rationis imperium, sceleratos morte punierunt. Et Abraham non solum non est culpatus crudelitatis crimine, uerum etiam laudatus est nomine pietatis, quod uoluit filium, nequaquam scelerate, sed obedienter occidere . Et merito queritur, utrum pro iussu Dei sit habendum, quod Iephte filiam, que patri occurrit, occidit, cum se immolaturum Deo id uouisset, quod ei redeunti de prelio uictori primitus occurrisset . Nec Samson aliter excusatur, quod se ipsum cum hostibus ruina domus oppressit, nisi quia spiritus latenter hoc iusserat, qui per illum miracula faciebat . His igitur exceptis, quos uel lex iusta generaliter, uel ipse fons iustitie Deus specialiter occidi iubet; quisquis hominem uel se ipsum, uel quemlibet occiderit, homicidii crimine innectitur.



CAPUT XXII.---Quod nunquam possit mors uoluntaria ad magnitudinem animi pertinere.

1. Et quicumque hoc in se ipsis perpetrauerunt, animi magnitudine fortasse mirandi, non sapientie sanitate laudandi sunt. Quanquam si rationem dili gentius consulas, ne ipsa quidem animi magnitudo  recte nominatur, ubi quisque non ualendo tolerare uel queque aspera uel aliena peccata, se ipse interemerit. Magis enim mens infirma deprehenditur, que ferre non potest uel duram sui corporis seruitutem, uel stultam uulgi opinionem; maiorque animus merito dicendus est, qui uitam erumnosam magis potest ferre, quam fugere; et humanum iudicium, maximeque uulgare, quod plerumque caligine erroris inuoluitur, pre conscientie luce ac puritate contemnere. Quamobrem si magno animo fieri putandum est, cum sibi homo ingerit mortem, ille potius Cleombrotus [1 1Kb] in hac animi magnitudine reperitur; quem ferunt lecto Platonis libro, ubi de immortalitate anime disputauit, se precipitem dedisse de muro, atque ita ex hac uita migrasse ad eam, quam credidit esse meliorem. Nihil enim urgebat aut calamitatis, aut criminis, seu uerum, seu falsum, quod non ualendo ferre, se auferret; sed ad capessendam mortem, atque ad huius uite suauia uincula rumpenda sola adfuit animi magnitudo. Quod tamen magne potius factum esse quam bene, testis ei potuit esse Plato ipse, quem legerat: qui profecto id precipue potissimumque fecisset, uel etiam precepisset; nisi ea mente, qua immortalitatem anime uidit, nequaquam faciendum, quin etiam prohibendum esse iudicasset.

2. [XXIII.] At enim multi se interemerunt, ne in manus hostium peruenirent. Non modo querimus utrum sit factum, sed utrum fuerit faciendum. Sana quippe ratio etiam exemplis anteponenda est, cui quidem et exempla concordant, sed illa que tanto digniora sunt imitatione, quanto excellentiora pietate. Non fecerunt Patriarche, non Prophete, non Apostoli: quia et ipse Dominus Christus, quando eos, si persecutionem paterentur, fugere admonuit de ciuitate in ciuitatem , potuit admonere ut sibi manus inferrent, ne in manus persequentium peruenirent. Porro si hoc ille non iussit, aut monuit, ut eo modo sui ex hac uita migrarent, quibus migrantibus mansiones eternas se preparaturum esse promisit ; quelibet exempla opponant gentes que ignorant Deum, manifestum est hoc non licere colentibus unum uerum Deum.



CAPUT XXIII.---Quale exemplum sit Catonis, qui se, uictoriam Cesaris non ferens, interemit.

Sed tamen etiam illi preter Lucretiam, de qua supra satis quod uidebatur diximus, non facile reperiunt de cuius auctoritate prescribant, nisi illum Catonem, qui se Utice occidit  : non quia solus id fecit, sed quia uir doctus et probus habebatur  , ut merito putetur recte etiam fieri potuisse uel posse quod fecit.  De cuius facto quid potissimum dicam; nisi quod amici eius etiam docti quidam uiri, qui hoc fieri prudentius dissuadebant, imbecillioris quam fortioris animi facinus esse censuerunt, quo demonstraretur non honestas turpia precauens, sed infirmitas aduersa non sustinens? Hoc et ipse Cato in suo carissimo filio indicauit. Nam si turpe erat sub uictoria Cesaris uiuere, cur auctor huius turpitudinis pater [1 1Kb] filio fuit, quem de Cesaris benignitate omnia sperare precepit? cur non et illum secum cegit ad mortem? Nam si eum filium, qui contra imperium in hostem pugnauerat, etiam uictorem laudabiliter Torquatus occidit  ; cur uictus uicto filio pepercit Cato, qui non pepercit sibi? an turpius erat contra imperium esse uictorem, quam contra decus ferre uictorem? Nullo modo igitur Cato turpe esse iudicauit, sub uictore Cesare uiuere; alioquin ab hac turpitudine paterno ferro [2 1Kb] filium liberaret. Quid est ergo, nisi quod filium quantum amauit, cui parci a Cesare et sperauit et uoluit; tantum glorie ipsius Cesaris, ne ab illo etiam sibi parceretur, ut ipse Cesar dixisse fertur, inuidit  ; aut, ut aliquid nos mitius dicamus, erubuit?



CAPUT XXIu.---Quod in ea uirtute, qua Regulus Catone prestantior fuit, multo magis emineant Christiani.

Nolunt autem isti, contra quos agimus, ut sanctum uirum Iob, qui tam horrenda mala in sua carne perpeti maluit, quam illata sibi morte omnibus carere cruciatibus, uel alios sanctos ex nostris Litteris summa auctoritate celsissimis, fideque dignissimis, qui captiuitatem dominationemque hostium ferre, quam sibi necem inferre maluerunt, Catoni preferamus: sed ex litteris eorum, eidem illi Marco Catoni Marcum Regulum preferamus. Cato enim nunquam Cesarem uicerat, cui uictus dedignatus est subiici, et ne subiiceretur, a se ipso elegit occidi: Regulus autem Penos iam uicerat, imperioque Romano Romanus imperator non ex ciuibus dolendam, sed ex hostibus laudandam uictoriam reportauerat; ab eis tamen postea uictus, maluit eos ferre seruiendo, quam eis se auferre moriendo. Proinde seruauit et sub Carthaginensium dominatione patientiam, et in Romanorum dilectione constantiam, nec uictum auferens corpus ab hostibus, nec inuictum animum a ciuibus. Nec quod se occidere noluit, uite huius amore fecit. Hoc probauit, cum causa promissi iurisque iurandi ad eosdem hostes, quos grauius in senatu uerbis quam in bello armis offenderat, sine ulla dubitatione remeauit. Tantus itaque uite huius contemptor, cum seuientibus hostibus per quaslibet penas eam finire, quam se ipse perimere maluit; magnum scelus esse, si se homo interimat, procul dubio iudicauit. Inter omnes suos laudabiles et  uirtutum [1 1Kb] insignibus illustres uiros non proferunt Romam meliorem; quem neque fencitas corruperit, nam in tanta uictoria mansit pauperrimus  ; nec infelicitas fregerit, nam ad tanta exitia reuertit intrepidus. Porro si fortissimi et preclarissimi uiri terrene patrie defensores, deorumque licet falsorum, non tamen fallaces cultores, sed ueracissimi etiam iuratores, qui hostes uictos more ac iure belli ferire potuerunt, hi ab hostibus uicti se ipsos ferire noluerunt; et cum mortem minime formidarent, uictores tamen dominos ferre, quam eam sibi inferre maluerunt: quanto magis Christiani uerum Deum colentes et superne patrie suspirantes, ab hoc facinore temperabunt, si eos diuina dispositio uel probandos uel emendandos ad tempus hostibus subiugauerit; quos in illa humilitate non deserit, qui propter eos tam humiliter uenit, Altissimus; presertim quos nullius militaris potestatis uel talis militie iura constringunt, ipsum hostem ferire superatum [2 1Kb] ? [XXu.] Quis ergo tam malus error obrepit, ut homo se occidat, uel quia in cum peccauit, uel ne in eum peccet inimicus; cum uel peccatorem uel peccaturum ipsum occidere non audeat inimicum?



CAPUT XXu.---Quod peccatum non per peccatum debeat declinari.

At enim timendum est et cauendum, ne libidini hostili subditum corpus illecebrosissima uoluptate animum alliciat consentire peccato. Proinde, inquiunt, non iam propter alienum, sed propter suum peccatum, antequam hoc quisque committat, se debet occidere. Nullo modo quidem hoc faciet animus, ut consentiat libidini carnis sue aliena libidine concitate [3 1Kb] , qui Deo potius eiusque sapientie, quam corporis concupiscentie subiectus est. uerumtamen si detestabile facinus et damnabile scelus est, etiam se ipsum hominem occidere, sicut ueritas manifesta proclamat; quis ita desipiat, ut dicat, Iam nunc peccemus, ne postea forte peccemus; iam nunc perpetremus homicidium, ne forte postea incidamus in adulterium? Nonne si tantum dominatur iniquitas, ut non innocentia, sed potius peccata eligantur, satius est incertum de futuro adulterium, quam certum de presenti homicidium? nonne satius est flagitium committere, quod penitendo sanetur, quam tale facinus ubi locus salubris penitentie non relinquitur? Hec dixi propter eos ue eas, que non alieni, sed proprii peccati deuitandi causa, ne sub alterius libidine etiam excitate sue forte consentiant, uim sibi, qua moriantur, inferendam putant. Ceterum absit a mente christiana, que Deo suo fidit [4 1Kb] , in eoque spe posita eius adiutorio nititur; absit, inquam, ut mens talis cuiuslibet [5 1Kb] carnis uoluptatibus ad consensum turpitudinis cedat. Quod  si illa concupiscentialis inobedientia, que adhuc in membris moribundis habitat, preter nostre uoluntatis legem quasi lege sua mouetur; quanto magis absque culpa est in corpore non consentientis, si absque culpa est in corpore dormientis?



CAPUT XXuI.---De his que fieri non licent, cum a sanctis facta noscuntur, qua ratione facta credenda sint.

Sed quedam, inquiunt, sancte femine tempore persecutionis, ut insectatores sue pudicitie deuitarent, in rapturum atque necaturum se fluuium proiecerunt; eoque modo defuncte sunt, earumque martyria in catholica Ecclesia ueneratione celeberrima frequentantur  . De his nichil temere audeo iudicare. Utrum enim Ecclesie aliquibus fide dignis testificationibus, ut earum memoriam sic honoret, diuina persuaserit auctoritas, nescio: et fieri potest ut ita sit. Quid si enim hoc fecerunt, non humanitus decepte, sed diuinitus iusse; nec errantes, sed obedientes? sicut de Samsone aliud nobis fas non est credere  . Cum autem Deus iubet, seque iubere sine ullis ambagibus intimat; quis obedientiam in crimen uocet? quis obsequium pietatis accuset? Sed non ideo sine scelere facit, quisquis Deo immolare filium decreuerit, quia hoc Abraham etiam laudabiliter fecit. Nam et miles  cum obediens potestati, sub qua legitime constitutus est [1 1Kb] , hominem occidit, nulla ciuitatis sue lege reus est homicidii; imo nisi fecerit, reus est imperii deserti atque contempti. Quod si sua sponte atque auctoritate fecisset, in crimen effusi humani sanguinis incidisset. Itaque unde punitur si fecerit iniussus, inde punietur nisi fecerit iussus. Quod si ita est iubente imperatore, quanto magis iubente Creatore? Qui ergo audit, non licere se occidere, faciat, si iussit cuius non licet iussa contemnere: tantummodo uideat, utrum diuina iussio nullo nutet incerto. Nos per aurem conscientiam conuenimus, occultorum nobis iudicium non usurpamus. Nemo scit quid agatur in homine, nisi spiritus hominis, qui in ipso est . Hoc dicimus, hoc asserimus, hoc modis omnibus approbamus, neminem spontaneam mortem sibi inferre debere, uelut fugiendo molestias temporales, ne incidat in perpetuas: neminem  propter aliena peccata, ne hoc ipse [1 1Kb] incipiat habere grauissimum proprium, quem non polluebat alienum: neminem propter sua peccata preterita, propter que magis hac uita opus est, ut possint penitendo sanari: neminem uelut desiderio uite melioris, que post mortem speratur; quia reos sue mortis melior post mortem uita non suscipit.



CAPUT XXuII.---An propter declinationem peccati mors spontanea appetenda sit.

Restat una causa, de qua dicere ceperam, qua utile putatur, ut se quisque interficiat, scilicet ne in peccatum irruat, uel blandiente uoluptate, uel dolore seuiente. Quam causam si uoluerimus admittere, eo usque progressa perueniet, ut hortandi sint homines tunc se potius interimere, cum lauacro sancte regenerationis abluti, uniuersorum remissionem acceperint peccatorum. Tunc enim tempus est cauendi omnia futura peccata, cum omnia sunt deleta preterita. Quod si morte spontanea recte fit, cur non tunc potissimum fit? cur baptizatus sibi quisque parcit? cur liberatum caput tot rursus uite huius periculis inserit, cum sit facillime potestatis illata sibi nece omnia deuitare, scriptumque sit, Qui amat periculum, incidit in illud ? Cur ergo amantur tot et tanta pericula, uel certe, etiamsi non amantur, suscipiuntur, cum manet in hac uita cui abscedere licitum est? An uero tam insulsa peruersitas cor euertit, et a consideratione ueritatis auertit, ut, si se quisque interimere debet, ne unius captiuantis dominatu corruat in peccatum, uiuendum sibi existimet, ut ipsum perferat mundum per omnes horas tentationibus plenum, et talibus, quales sub uno domino formidantur [2 1Kb] , et innumerabilibus ceteris, sine quibus hec uita non ducitur? Quid igitur cause est, cur in eis exhortationibus tempora consumamus, quibus baptizatos alloquendo studemus accendere, siue ad uirginalem integritatem, siue ad continentiam uidualem, siue ad ipsam tori coniugalis fidem; cum habeamus meliora et ab omnibus peccandi periculis remota compendia, ut, quibuscumque post remissionem recentissimam peccatorum arripiendam mortem sibique ingerendam persuadere potuerimus, eos ad Dominum saniores purioresque mittamus? Porro si quisquis hoc aggrediendum et suadendum putat, non dico desipit, sed insanit: qua tandem fronte homini dicit, Interfice te, ne paruis tuis peccatis adiicias grauius, dum uiuis sub domino barbaris moribus impudico, qui non potest nisi sceleratissime dicere, Interfice te, peccatis tuis omnibus absolutis, ne rursus talia uel etiam peiora committas; dum uiuis in mundo tot impuris uoluptatibus illecebroso, tot nefandis crudelitatibus furioso, tot erroribus et terroribus inimico? Hoc quia nefas est dicere, nefas est profecto se occidere. Nam si hoc sponte faciendi ulla causa iusta esse posset, procul dubio iustior quam ista non esset. Quia uero nec ista est, ergo nulla est.



CAPUT XXuIII.---Quo iudicio Dei in corpora continentium libido hostilis peccare permissa sit.


1. Non itaque uobis, o fideles Christi, sit tedio uita uestra, si ludibrio fuit hostibus castitas uestra. Habetis magnam ueramque consolationem, si fidam conscientiam retinetis, non uos consensisse peccatis eorum, qui in uos peccare permissi sunt. [XXuIII.] Quod si forte, cur permissi sint queritis, alta quidem est prouidentia Creatoris mundi atque Rectoris, et inscrutabilia sunt iudicia eius, et inuestigabiles uie eius . uerumtamen interrogate fideliter animas uestras, ne forte de isto integritatis et continentie uel pudicitie bono uos inflatius extulistis, et humanis laudibus delectate in hoc etiam aliquibus inuidistis. Non accuso quod nescio, nec audio quod uobis interrogata corda uestra respondent. Tamen si ita esse responderint, nolite mirari hoc uos amisisse, unde hominibus placere gestiistis; illud uobis remansisse, quod ostendi hominibus non potest. Si peccantibus non consensistis, diuine gratie, ne amitteretur, diuinum accessit auxilium; humane glorie, ne amaretur, humanum successit opprobrium. In utroque consolamini, pusillanimes; illinc probate, hinc castigate; illinc iustificate, hinc emendate. Quarum uero corda interrogata respondent, nunquam se de bono uirginitatis uel uiduitatis uel coniugalis pudicitie superbiisse, sed humilibus consentiendo  de dono Dei cum tremore exsultasse, nec inuidisse cuiquam paris excellentiam sanctitatis et castitatis; sed humana laude postposita, que tanto maior deferri solet, quanto est bonum rarius quod exigit laudem, optasse potius ut earum amplior numerus esset, quam ut ipse in paucitate amplius eminerent: nec iste, que tales sunt, si earum quoque aliquas barbarica libido compressit, permissum hoc esse causentur; nec ideo credant Deum ista negligere, quia permittit quod nemo impune committit. Quedam enim ueluti pondera malarum cupiditatum, et per occultum presens diuinum iudicium relaxantur, et manifesto ultimo [1 1Kb] reseruantur. Fortassis autem iste, que bene sibi sunt conscie non se ex isto castitatis bono cor inflatum extulisse, et tamen uim hostilem in carne perpesse sunt, habebant aliquid latentis infirmitatis, que posset in superbie fastum, si hanc humilitatem in uastatione illa euasissent, extolli. Sicut ergo quidam morte rapti sunt, ne malitia mutaret intellectum eorum ; ita quiddam ab istis ui raptum est, ne prosperitas mutaret modestiam earum. Utrisque igitur, que de carne sua, quod turpem nullius esset perpessa [2 1Kb] contactum, uel iam superbiebant, uel superbire, si nec hostium uiolentia contrectata esset, forsitan poterant; non ablata est castitas, sed humilitas persuasa: illarum tumori succursum est [3 1Kb] immanenti, istarum occursum est imminenti.

 2. Quanquam et illud non sit tacendum, quod quibusdam, que ista perpesse sunt, potuit uideri continentie bonum in bonis corporalibus deputandum, et tunc manere, si nullius libidine corpus attrectaretur; non autem esse positum in solo adiuto diuinitus robore uoluntatis, ut sit sanctum et corpus et spiritus; nec tale bonum esse, quod inuito animo non possit auferri: qui error eis fortasse sublatus est. Cum enim cogitant qua conscientia Deo seruierint, et fide inconcussa non de illo sentiunt quod ita sibi seruientes eumque ita inuocantes deserere ullo modo potuerit [1 1Kb] ; quantumque illi castitas placeat, dubitare non possunt: uident esse consequens, nequaquam illum fuisse permissurum ut hec acciderent sanctis suis, si eo modo perire posset sanctitas, quam contulit eis et diligit in eis.



CAPUT XXIX.---Quid familia Christi respondere debeat infidelibus, cum exprobrant quod eam a furore hostium non liberauerit Christus.

Habet itaque omnis familia summi et ueri Dei consolationem suam, non fallacem, nec in spe rerum nutantium uel labentium constitutam; uitamque etiam ipsam temporalem minime penitendam, in qua eruditur ad eternam, bonisque terrenis tanquam peregrina utitur, nec capitur, malis autem aut probatur, aut emendatur. Illi uero qui probationi [2 1Kb] eius insultant, eique dicunt, cum forte in aliqua temporalia mala deuenerit, Ubi est Deus tuus ? ipsi dicant, ubi sint dii eorum, cum talia patiuntur, pro quibus euitandis eos uel colunt, uel colendos esse contendunt  . Nam ista respondet: Deus meus ubique presens est, ubique totus, nusquam inclusus, qui possit adesse secretus, abesse non motus: ille cum me aduersis rebus exagitat, aut merita examinat, aut peccata castigat, mercedemque mihi eternam pro toleratis pie malis temporalibus seruat: uos autem qui estis, cum quibus loqui dignum sit saltem de diis uestris, quanto minus de Deo meo, qui terribilis est super omnes deos; quoniam dii gentium demonia, Dominus autem celos fecit ?



CAPUT XXX.---Quam pudendis prosperitatibus affluere uelint qui de christianis temporibus conqueruntur.

Si Nasica ille Scipio uester quondam pontifex uiueret, quem sub terrore belli Punici in suscipiendis Phrygiis sacris, cum uir optimus quereretur, uniuersus senatus elegit  , cuius os fortasse non auderetis  aspicere, ipse uos ab hac impudentia cohiberet. Cur enim afflicti rebus aduersis de temporibus querimini christianis, nisi quia uestram luxuriam cupitis habere securam, et perditissimis moribus remota omni molestiarum asperitate diffluere? Neque enim propterea cupitis habere pacem et omni genere copiarum abundare, ut his bonis honeste utamini, hoc est modeste, sobrie, temperanter, pie; sed ut infinita uarietas uoluptatum insanis effusionibus exquiratur, secundisque rebus ea mala oriantur in moribus, que seuientibus peiora sint hostibus. At ille Scipio pontifex maximus uester, ille iudicio totius senatus uir optimus, istam uobis metuens calamitatem, nolebat emulam tunc imperii Romani Carthaginem dirui, et decernenti ut dirueretur, contradicebat Catoni  , timens infirmis animis hostem, securitatem; et tanquam pupillis ciuibus idoneum tutorem, necessarium uidens esse terrorem. Nec eum sententia fefellit: re ipsa probatum est, quam uerum diceret. Deleta quippe Carthagine, magno scilicet terrore Romane reipublice depulso et exstincto, tanta de rebus prosperis orta mala continuo subsecuta sunt, ut corrupta disruptaque concordia prius seuis cruentisque seditionibus  , deinde mox malarum connexione causarum, bellis etiam ciuilibus tante strages ederentur, tantus sanguis effunderetur, tanta cupiditate proscriptionum ac rapinarum ferueret immanitas, ut Romani illi qui uita integriore mala metuebant ab hostibus, perdita integritate uite crudeliora paterentur a ciuibus  : eaque ipsa libido dominandi, que inter alia uitia generis humani meracior [1 1Kb] inerat uniuerso populo Romano, posteaquam in paucis potentioribus uicit, obtritos fatigatosque ceteros etiam iugo seruitutis oppressit.



CAPUT XXXI.---Quibus uitiorum gradibus aucta sit in Romanis cupido regnandi.

Nam quando illa quiesceret in superbissimis mentibus, donec continuatis honoribus ad potestatem regiam perueniret? Honorum porro continuandorum facultas non esset, nisi ambitio preualeret. Minime autem preualeret ambitio, nisi in populo auaritia luxuriaque corrupto. Auarus uero luxuriosusque populus  secundis rebus effectus est, quas Nasica ille prouidentissime cauendas esse censebat, quando ciuitatem hostium maximam, fortissimam, opulentissimam nolebat auferri; ut timore libido premeretur, libido pressa [1 1Kb] non luxuriaretur, luxuriaque cohibita nec auaritia grassaretur: quibus uitiis obseratis, ciuitati utilis uirtus floreret et cresceret, eique uirtuti libertas congrua permaneret. Hinc etiam erat, et ex hac prouidentissima patrie caritate ueniebat, quod idem ipse uester pontifex maximus, a senatu temporis illius  electus sine ulla sententiarum discrepantia uir optimus, caueam theatri  senatum construere molientem, ab hac dispositione et cupiditate compescuit; persuasitque oratione grauissima, ne Grecam luxuriam uirilibus patrie moribus paterentur obrepere, et ad uirtutem labefactandam eneruandamque Romanam peregrine consentire nequitie: tantumque auctoritate ualuit, ut eius uerbis commota senatoria prouidentia, etiam subsellia, quibus ad horam congestis in ludorum spectaculo iam uti ciuitas ceperat, deinceps prohiberet apponi  . Quanto studio iste ab urbe Roma ludos ipsos scenicos abstulisset, si auctoritati eorum, quos deos putabat, resistere auderet; quos esse noxios demones non intelligebat, aut si intelligebat, placandos etiam ipse potius quam contemnendos existimabat. Nondum enim fuerat declarata Gentibus superna doctrina, que fide cor mundans, ad celestia uel supercelestia capessenda, humili pietate humanum mutaret affectum, et a dominatu superborum demonum liberaret.



CAPUT XXXII.---De scenicorum institutione ludorum.

uerumtamen scitote, qui ista nescitis; et qui uos scrire dissimulatis, aduertite, qui aduersus liberatorem a talibus dominis murmuratis [2 1Kb] : ludi scenici, spectacula turpitudinum et licentia uanitatum, non hominum uitiis, sed deorum uestrorum iussis Rome instituti sunt. Tolerabilius diuinos honores deferretis illi Scipioni, quam deos eiusmodi coleretis: neque enim erant illi dii suo pontifice meliores. Ecce attendite, si mens tamdiu potatis erroribus ebria, uos aliquid sanum considerare permittit. Dii propter sedandam corporum pestilentiam ludos sibi scenicos exhiberi iubebant  ; pontifex autem propter animorum cauendam pestilentiam, ipsam scenam construi prohibebat. Si aliqua luce mentis animum corpori preponitis, eligite quem colatis. Neque enim et illa corporum pestilentia ideo conquieuit, quia populo bellicoso et solis antea ludis circensibus assueto ludorum  scenicorum delicata subintrauit insania: sed astutia spirituum nefandorum preuidens illam pestilentiam iam fine debito cessaturam, aliam longe grauiorem, qua plurimum gaudet, ex hac occasione non corporibus, sed moribus curauit immittere; que animos miserorum tantis obcecauit tenebris, tanta deformitate fedauit, ut etiam modo , Romana urbe uastata, quos pestilentia ista possedit, atque inde fugientes Carthaginem peruenire potuerunt, in theatris quotidie certatim pro histrionibus insanirent.



CAPUT XXXIII.---De uitiis Romanorum, quos patrie non correxit euersio.

O mentes amentes! quis est hic tantus, non error, sed furor, ut exitium uestrum  plangentibus orientalibus populis, et maximis ciuitatibus in remotissimis terris publicum luctum meroremque ducentibus, uos theatra quereretis, intraretis, impleretis, et multo insaniora, quam fuerant antea, faceretis? Hanc animorum labem ac pestem hanc probitatis et honestatis euersionem uobis Scipio ille metuebat, quando construi theatra prohibebat, quando rebus prosperis uos facile corrumpi atque euerti posse cernebat, quando uos ab hostili terrore securos esse nolebat. Neque enim censebat ille felicem esse rempublicam stantibus menibus, ruentibus moribus. Sed in uobis plus ualuit quod demones impii seduxerunt, quam quod homines prouidi precauerunt. Hinc est quod mala que facitis, uobis imputari non uultis; mala uero que patimini, christianis temporibus imputatis. Neque enim in uestra securitate pacatam rempublicam, sed luxuriam queritis impunitam, qui deprauati rebus prosperis, nec corrigi potuistis aduersis. uolebat uos ille Scipio terreri ab hoste, ne in luxuriam flueretis; uos nec contriti ab hoste luxuriam repressistis: perdidistis utilitatem calamitatis, et miserrimi facti e s, et pessimi permansistis.



CAPUT XXXIu.---De clementia Dei, que Urbis excidium temperauit.

Et tamen quod uiuitis, Dei est; qui uobis parcendo admonet, ut corrigamini penitendo; qui uobis etiam ingratis prestitit, ut uel sub nomine seruorum eius, uel in locis martyrum eius hostiles manus euaderetis, [XXXIu.] Romulus et Remus asylum constituisse perhibentur, quo quisquis confugeret, ab omni noxa liber esset, augere querentes creande multitudinem ciuitatis. Mirandum in honorem Christi precessit [1 1Kb] exemplum. Hoc constituerunt euersores Urbis, quod constituerant antea conditores. Quid autem magnum, si hoc fecerunt illi, ut ciuium suorum numerus suppleretur, quod fecerunt isti, ut suorum hostium numerositas seruaretur?



CAPUT XXXu.---De latentibus inter impios Ecclesie filiis, et de falsis intra Ecclesiam christianis.

Hec et talia, si qua uberius et commodius potuerit,  respondeat inimicis suis redempta familia Domini Christi, et peregrina ciuitas regis Christi. [XXXu.] Meminerit sane, in ipsis inimicis latere ciues futuros, ne infructuosum uel apud ipsos putet quod, donec perueniat ad confessos  , portat infensos sicut ex illorum numero etiam Dei ciuitas habet secum, quamdiu peregrinatur in mundo, connexos communione Sacramentorum, nec secum futuros in eterna sorte sanctorum; qui partim in occulto, partim in aperto sunt; qui etiam cum ipsis inimicis aduersus Deum, cuius sacramentum gerunt, murmurare non dubitant, modo cum illis theatra, modo ecclesias nobiscum replentes. De correctione autem quorumdam etiam talium multo minus est desperandum, si apud apertissimos aduersarios predestinati amici latitant, adhuc ignoti etiam sibi. Perplexe quippe sunt iste due ciuitates in hoc seculo, inuicemque permixte, donec ultimo iudicio dirimantur: de quarum exortu et procursu et debitis finibus, quod dicendum arbitror, quantum diuinitus adiuuabor, expediam, propter gloriam ciuitatis Dei, que alienis [1 1Kb] a contrario comparatis clarius eminebit.



CAPUT XXXuI.---De quibus causis sequenti disputatione sit disserendum.

Sed adhuc quedam mihi dicenda sunt aduersus eos, qui Romane reipublice clades in religionem nostram referunt, qua diis suis sacrificare prohibentur. Commemoranda enim sunt que et quanta occurrere potuerint, uel satis esse uidebuntur, mala que illa ciuitas pertulit, uel ad eius imperium pertinentes prouincie, antequam eorum sacrificia prohibita fuissent: que omnia procul dubio nobis tribuerent, si iam uel illis clareret nostra religio, uel ita eos a sacris sacrilegis prohiberet. Deinde monstrandum est, quos eorum mores, et quam ob causam uerus Deus ad augendum imperium adiuuare dignatus est, in cuius potestate sunt regna omnia; quamque nichil eos adiuuerint hi, quos deos putant, quin potius quantum decipiendo et fallendo nocuerint. Postremo aduersus eos dicetur, qui manifestissimis documentis confutati atque conuicti conantur asserere, non propter uite presentis utilitatem, sed propter eam, que post mortem futura est, colendos deos. Que, nisi fallor, questio multo erit operosior, et sublimiore [2 1Kb] disputatione dignior; ut et contra philosophos in ea disseratur, non quoslibet, sed qui apud illos excellentissima gloria clari sunt, et nobiscum multa sentiunt, scilicet de anime immortalitate, et quod uerus Deus mundum condiderit, et de prouidentia eius, qua uniuersum, quod condidit,  regit. Sed quoniam et ipsi in illis que contra nos sentiunt, refellendi sunt; deesse huic officio non debemus: ut refutatis impiis contradictionibus pro uiribus, quas Deus impertiet, asseramus ciuitatem  Dei, ueramque pietatem, et Dei cultum, in quo uno ueraciter sempiterna beatitudo promittitur. Hic itaque modus sit huius uoluminis, ut deinceps disposita ab alio sumamus exordio.



LIBER SECUNDUS. In quo disputatione instituta de malis que ante Christum, uigente deorum falsorum cultu, perpessi sunt Romam, demonstratur primum eos morum malis et animi uitiis, que mala uel sola uel maxima deputanda sunt, cumulatos procurantibus diis falsis, nedum liberatos fuisse.



CAPUT PRIMUM.---De modo, qui necessitati disputationis adhibendus est.

Si rationi perspicue ueritatis infirmus humane consuetudinis sensus non auderet obsistere, sed doctrine salubri languorem suum tanquam medicine subderet, donec diuino adiutorio fide pietatis impetrante sanaretur; non multo sermone opus esset ad conuincendum quemlibet uane opinationis [1 1Kb] errorem, his qui recte sentiunt, et sensa uerbis sufficientibus explicant. Nunc uero quoniam ille est maior et tetrior [2 1Kb] insipientium morbus animorum, quo irratio nabiles motus suos, etiam post rationem plene redditam, quanta homini ab homine debetur, siue nimia cecitate, qua nec aperta cernuntur, siue obstinatissima peruicacia, qua et ea que cernuntur, non feruntur, tanquam ipsam rationem ueritatemque defendunt: fit necessitas copiosius dicendi plerumque res claras, uelut eas non spectantibus intuendas, sed quodammodo tangendas palpantibus et conniuentibus offeramus. Et tamen quis disceptandi finis erit et loquendi modus, si respondendum esse respondentibus semper existimemus? Nam qui uel non possunt intelligere quod dicitur, uel tam duri sunt aduersitate mentis, ut, etiamsi intellexerint, non obediant; respondent, ut scriptum est, et loquuntur iniquitatem , atque infatigabiliter uani sunt. Quorum dicta contraria si toties uelimus refellere, quoties obnixa fronte statuerint non curare [3 1Kb] quid dicant, dum quocumque modo nostris disputationibus contradicant; quam sit infinitum, et erumnosum, et infructuosum, uides. Quamobrem nec te ipsum, mi fili Marcelline, nec alios, quibus hic labor noster in Christi caritate utiliter ac liberaliter seruit, tales meorum scriptorum uelim iudices, qui responsionem semper desiderent, cum his que leguntur, audierint aliquid contradici; ne fiant similes earum muliercularum, quas commemorat Apostolus, semper discentes, et ad ueritatis scientiam nunquam peruenientes .



CAPUT II.---De his que primo uolumine expedita sunt.

Superiore itaque libro, cum de ciuitate Dei dicere  instituissem, unde hoc uniuersum opus, illo adiuuante, in manus sumptum est; occurrit mihi respondendum [1 1Kb] esse primitus eis qui hec bella, quibus mundus iste conteritur, maximeque Romane urbis recentem a Barbaris uastationem christiane religioni tribuunt, qua prohibentur nefandis sacrificiis seruire demonibus: cum potius hoc deberent tribuere Christo, quod propter eius nomen, contra institutum moremque bellorum, eis, quo confugerent, religiosa et amplissima loca Barbari libera prebuerunt; atque in multis famulatum deditum [2 1Kb] Christo non solum uerum, sed etiam timore confictum sic honorauerunt, ut quod in eos belli iure fieri licuisset, illicitum sibi esse iudicarent. Inde incidit questio, cur hec diuina beneficia etiam ad impios ingratosque peruenerint; et cur illa itidem dura, que hostiliter facta sunt, pios cum impiis pariter afflixerint. Quam questionem per multa diffusam  ut pro suscepti operis necessitate dissoluerem, aliquantum immoratus sum; maxime ad consolandas sanctas feminas et pie castas, in quibus ab hoste aliquid perpetratum est, quod intulit uerecundie dolorem, etsi non abstulit pudicitie firmitatem; ne peniteat eas uite, quas [4 1Kb] non est unde possit penitere nequitie. Deinde pauca dixi in eos qui Christianos aduersis illis rebus affectos, et precipue pudorem humiliatarum feminarum, quamuis castarum atque sanctarum, proteruitate impudentissima exagitant, cum sint nequissimi et irreuerentissimi, longe ab eis ipsis Romanis degeneres, quorum preclara multa laudantur et litterarum memoria celebrantur, imo illorum glorie uehementer aduersi. Romam quippe partam [5 1Kb] ueterum auctamque laboribus, fediorem stantem fecerant quam ruentem: quandoquidem in ruina eius lapides et ligna, in istorum autem  uita omnia, non murorum, sed morum munimenta atque ornamenta ceciderunt; cum funestioribus eorum corda cupiditatibus, quam ignibus tecta illius urbis arderent. Quibus dictis, primum terminaui librum. Deinceps itaque dicere institui, que mala ciuitas illa perpessa sit ab origine sua, siue apud se ipsam, siue in prouinciis sibi iam subditis: que omnia christiane religioni tribuerent, si iam tunc euangeli ea doctrina aduersus falsos et fallaces eorum deos testificatione liberrima personaret.



CAPUT III.---De assumenda historia, qua ostendatur que mala acciderint Romanis, cum deos colerent, antequam religio christiana obcresceret.

Memento autem, me ista commemorantem, adhuc contra imperitos agere, ex quorum imperitia illud quoque ortum est uulgare prouerbium: Pluuia defit [1 1Kb] , causa Christiani  . Sunt namque qui eorum studiis liberalibus instituti amant historiam, qua facillime ista nouerunt: sed ut nobis ineruditorum turbas infestissimas reddant, se nosse dissimulant; atque hoc apud uulgus confirmare nituntur, clades quibus per certa interualla locorum et temporum genus humanum oportet affligi, causa accidere nominis christiani, quod contra deos suos ingenti fama et preclarissima celebritate per cuncta diffunditur  . Recolant ergo nobiscum, antequam Christus uenisset in carne, antequam eius nomen ea, cui frustra inuident, gloria populis innotesceret, quibus calamitatibus res Romane multipliciter uarieque contrite sint; et in his defendant, si possunt, deos suos, si propterea coluntur, ne ista mala patiantur cultores eorum, quorum si quid nunc passi fuerint, nobis imputandum esse contendunt. Cur enim ea que dicturus sum, permiserunt accidere cultoribus suis, antequam eos declaratum Christi nomen offenderet, eorumque sacrificia prohiberet?



CAPUT Iu.---Quod cultores deorum nulla unquam a diis suis precepta probitatis acceperint, et in sacris eorum turpia queque celebrauerint.

Primo ipsos mores ne pessimos haberent, quare dii eorum curare noluerunt? Deus enim uerus eos, a quibus non colebatur, merito neglexit; dii autem illi, a quorum cultu se prohiberi homines ingratissimi conqueruntur, cultores suos ad bene uiuendum quare nullis legibus adiuuerunt? Utique dignum erat ut quomodo isti illorum sacra, ita illi istorum facta  curarent. Sed respondetur, quod uoluntate propria quisque malus est. Quis hoc negauerit? uerumtamen pertinebat ad consultores deos, uite bone precepta non occultare populis cultoribus suis, sed clara predicatione prebere; per uates etiam conuenire, atque arguere peccantes; palam minari penas male agentibus, premia recte uiuentibus polliceri. Quid unquam tale in deorum illorum templis prompta et eminenti uoce concrepuit? ueniebamus etiam nos aliquando adolescentes ad spectacula ludibriaque sacrilegiorum  ; spectabamus arreptitios, audiebamus symphoniacos; ludis turpissimis, qui diis deabusque exhibebantur, oblectabamur, Celesti uirgini  , et Berecynthie matri omnium: ante cuius lecticam die solemni lauationis eius  , talia per publicum cantitabantur a nequissimis scenicis, qualia, non dico matrem deorum, sed matrem qualiumcumque senatorum uel quorumlibet honestorum uirorum, imo uero qualia nec matrem ipsorum scenicorum deceret audire. Habet enim quiddam erga parentes humana uerecundia, quod nec ipsa nequitia possit auferre. Illam proinde turpitudinem obscenorum dictorum atque factorum, scenicos ipsos domi sue proludendi causa coram matribus suis agere puderet, quam per publicum agebant, coram deûm matre, spectante et audiente utriusque sexus frequentissima multitudine. Que si illecta curiositate adesse potuit circumfusa, saltem offensa castitate debuit abire confusa. Que sunt sacrilegia, si illa sunt sacra? aut que inquinatio, si illa lauatio? Et hec Fercula appellabantur, quasi celebraretur conuiuium, quo uelut suis epulis immunda demonia pascerentur. Quis enim non sentiat cuiusmodi spiritus talibus obscenitatibus delectentur, nisi uel nesciens utrum omnino sint ulli immundi spiritus deorum nomine decipientes, uel talem agens uitam, in qua istos potius quam Deum uerum et optet propitios, et formidet iratos?



CAPUT u.---De obscenitalibus, quibus Mater deûm a cultoribus suis honorabatur.

Nequaquam istos, qui flagitiosissime consuetudinis uitiis oblectari magis quam obluctari student, sed illum ipsum Nasicam Scipionem, qui uir optimus a senatu electus est, cuius manibus eiusdem demonis simulacrum susceptum est, in Urbemque peruectum,  habere de hac re iudicem uellem. Diceret nobis, utrum matrem suam tam optime de republica uellet mereri, ut ei diuini honores decernerentur: sicut et Grecos et Romanos aliasque gentes constat quibusdam decreuisse mortalibus, quorum erga se beneficia magnipenderant, eosque immortales factos, atque in deorum numerum receptos esse crediderant  . Profecto ille tantam felicitatem sue matri, si fieri posset, optaret. Porro si ab illo deinde quereremus, utrum inter eius diuinos honores uellet illa turpia celebrari; nonne se malle clamaret, ut sua mater sine ullo sensu mortua iaceret, quam ad hoc dea uiueret, ut illa libenter audiret? Absit ut senator populi Romani ea mente preditus, qua theatrum edificari in urbe fortium uirorum prohibuit, sic uellet coli matrem suam, ut talibus dea sacris propitiaretur, qualibus matrona uerbis offenderetur. Nec ullo modo crederet uerecundiam laudabilis femine ita in contrarium diuinitate mutari, ut honoribus eam talibus aduocarent cultores sui, qualibus conuiciis in quempiam iaculatis, cum inter homines uiueret, nisi aures clauderet seseque subtraheret, erubescerent pro illa et propinqui, et maritus, et liberi. Proinde talis mater deûm, qualem habere matrem puderet quemlibet etiam pessimum uirum, Romanas occupatura mentes quesiuit optimum uirum, non quem monendo et adiuuando faceret, sed quem fallendo deciperet, ei similis de qua scriptum est, Mulier autem uirorum pretiosas animas captat : ut ille magne indolis animus hoc uelut diuino testimonio sublimatus [1 1Kb] , et uere se optimum existimans, ueram pietatem religionemque non quereret, sine qua omne quamuis laudabile ingenium superbia uanescit et decidit. Quomodo igitur nisi insidiose quereret dea illa optimum uirum, cum talia querat in suis sacris, qualia uiri optimi abhorrent suis adhiberi conuiuiis?



CAPUT uI.---Deos Paganorum nunquam bene uiuendi sanxisse doctrinam.

Hinc est quod de uita et moribus ciuitatum atque populorum, a quibus colebantur illa numina, non curarunt, ut tam horrendis [2 1Kb] et detestabilibus malis, non in agro et uitibus, non in domo atque pecunia, non denique in ipso corpore, quod menti subditur, sed in ipsa mente, in ipso rectore carnis animo, eos impleri ac pessimos fieri sine ulla sua terribili prohibitione permitterent. Aut si prohibebant, hoc ostendatur potius, hoc probetur. Nec nobis nescio quos susurros paucissimorum auribus anhelatos et arcana uelut religione traditos iactent, quibus uite probitas castitasque discatur: sed demonstrentur uel commemorentur loca talibus aliquando conuenticulis consecrata; non ubi ludi agerentur obscenis uocibus et motibus histrionum, nec ubi Fugalia  celebrarentur  effusa omni licentia turpitudinum [1 1Kb] ; sed ubi populi audirent quid dii preciperent [2 1Kb] de cohibenda auaritia, ambitione frangenda, luxuria refrenanda; ubi discerent miseri, quod discendum Persius increpauit, dicens:

Disciteque, o miseri, et causas agnoscite [3 1Kb] rerum,
Quid sumus, aut quidnam uicturi [4 1Kb] gignimur; ordo
Quis datus, aut mete qua mollis [5 1Kb] flexus, et unde [6 1Kb] ;
Quis modus argenti, quid fas optare, quid asper
Utile nummus habet; patrie carisque propinquis
Quantum elargiri deceat; quem te Deus esse
Iussit, et humana qua parte locatus es in re. 
Dicatur in quibus locis hec docentium deorum solebant precepta recitari, et a cultoribus eorum populis frequenter audiri, sicut nos ostendimus ad hoc ecclesias institutas, quaquauersum religio christiana diffunditur.



CAPUT uII.---Inutilia esse inuenta philosophica sine auctoritate diuina, ubi quemquam ad uitia pronam magis mouet quod dii fecerint, quam quod homines disputarint.

An forte nobis philosophorum scholas disputationesque memorabunt? Primo hec non Romana, sed Greca sunt; aut si propterea iam Romana, quia et Grecia facta est Romana prouincia; non deorum precepta sunt, sed hominum inuenta, qui utcumque conati sunt ingeniis acutissimis prediti ratiocinando uestigare, quid in rerum natura latitaret, quid in moribus appetendum esset atque fugiendum, quid in ipsis ratiocinandi regulis certa connexione traheretur, aut quid non esset consequens, uel etiam repugnaret. Et quidam eorum quedam magna, quantum diuinitus adiuti sunt, inuenerunt; quantum autem humanitus impediti sunt, errauerunt: maxime cum eorum superbie iuste prouidentia diuina resisteret, ut uiam pietatis ab humilitate in superna surgentem, etiam istorum comparatione monstraret: unde postea nobis erit in Dei ueri [7 1Kb] Domini uoluntate disquirendi ac disserendi locus. uerumtamen si philosophi aliquid inuenerunt, quod agende bone uite beateque adipiscende satis esse possit; quanto iustius talibus diuini honores decernerentur? Quanto melius et honestius in Platonis templo libri eius legerentur, quam in templis demonum Galli absciderentur  , molles consecrarentur, insani secarentur, et quidquid aliud uel crudele, uel turpe, uel turpiter crudele, uel crudeliter turpe in sacris talium deorum celebrari solet? Quanto satius erat, ad  erudiendum iustitiam iuuentutem [1 1Kb] , publice recitari leges deorum, quam laudari inaniter leges atque instituta maiorum? Omnes enim cultores talium deorum, mox ut eos libido perpulerit, »feruenti« ut ait Persius, »tincta ueneno,«  magis intuentur quid Iupiter fecerit, quam quid docuerit Plato, uel censuerit Cato. Hinc apud Terentium flagitiosus adolescens spectat

Tabulam quamdam pictam in pariete, ubi inerat pictura hec, Iouem
Quo pacto Danae misisse aiunt in gremium quondam imbrem aurem:
atque ab hac tanta auctoritate adhibet patrocinum turpitudini sue, cum in ea se iactat imitari deum.


At quem deum?  Qui templa celi summo sonitu concutit.
Ego homuncio hoc non facerem? Ego uero illud feci, ac libens. 



CAPUT uIII.---De ludis scenicis, in quibus dii non offenduntur editione [2 1Kb] suarum turpitudinum, sed placantur.

At enim non traduntur ista sacris deorum, sed fabulis petarum. Nolo dicere illa mystica quam ista theatrica esse turpiora: hoc dico, quod negantes conuincit historia, eosdem illos ludos, in quibus regnant figmenta petarum, non per imperitum obsequium sacris deorum suorum intulisse Romanos; sed ipsos deos, ut sibi solemniter, ederentur et honori suo consecrarentur, acerbe imperando, et quodammodo extorquendo fecisse: quod in primo libro  breui commemoratione perstrinxi. Nam ingrauescente pestilentia, ludi scenici auctoritate pontificum Rome primitus instituti sunt. Quis igitur in agenda [3 1Kb] uita non ea sibi potius sectanda arbitretur, que actitantur ludis auctoritate diuina institutis, quam ea que scriptitantur legibus humano consilio promulgatis? Adulterum Iouem si pete fallaciter prodiderunt, dii utique casti, quia tantum nefas [4 1Kb] per humanos ludos confictum est, non quia neglectum, irasci ac uindicare debuerunt. Et hec sunt scenicorum tolerabiliora ludorum, comedie scilicet et tragedie, hoc est fabule petarum agende in spectaculis, multa rerum turpitudine, sed nulla saltem, sicut alia multa, uerborum obscenitate composite: quas etiam inter studia, que honesta ac liberalia uocantur, pueri legere et discere coguntur a senibus.



CAPUT IX.---Quid Romani ueteres de cohibenda petica licentia senserint, quam Greci deorum secuti iudicium, liberam esse uoluerunt.

Quid autem hinc senserint Romani ueteres, Cicero testatur in libris quos de Republica scripsit  , ubi Scipio  disputans ait: »Nunquam comedie, nisi  consuetudo uite pateretur, probare sua theatris flagitia potuissent.« Et Greci quidem [1 1Kb] antiquiores uitiose sue opinionis quamdam conuenientiam seruauerunt, apud quos fuit etiam lege concessum, ut quod uellet comedia, de quo uellet, nominatim diceret. Itaque, sicut in eisdem libris loquitur Africanus, »Quem illa non attigit? uel potius quem non uexauit? cui pepercit? Esto, populares homines improbos, in republica seditiosos, Cleonem, Cleophontem, Hyperbolum lesit  . Patiamur, inquit, etsi eiusmodi ciues a censore melius est quam a peta notari: sed Periclem  , cum iam sue ciuitati maxima auctoritate plurimos annos domi et belli prefuisset, uiolari uersibus; et eos agi in scena, non plus decuit, quam si Plautus  , inquit, noster uoluisset, aut Neuius  Publio et Cneo [2 1Kb] Scipioni aut Cecilius  Marco Catoni  maledicere.« Deinde paulo post: »Nostre,« inquit, »contra duodecim Tabule cum perpaucas res capite sanxissent, in his hanc quoque sanciendam putauerunt, si quis occentauisset [3 1Kb] , siue carmen condidisset, quod infamiam faceret flagitiumue alteri. Preclare. Iudiciis enim magistratuum [4 1Kb] , disceptationibus legitimis propositam uitam, non petarum ingeniis habere debemus; nec probrum audire, nisi ea lege ut respondere liceat, et iudicio defendere.« Hec ex Ciceronis quarto de Republica libro ad uerbum excerpenda arbitratus sum, nonnullis, propter faciliorem intellectum, uel pretermissis, uel paululum commutatis. Multum enim ad rem pertinent [5 1Kb] , quam molior  explicare, si potero. Dicit deinde alia, et sic concludit hunc locum, ut ostendat ueteribus displicuisse Romanis, uel laudari quemquam in scena uiuum hominem, uel uituperari. Sed, ut dixi, hoc Greci quanquam inuerecundius, tamen conuenientius licere uoluerunt, cum uiderent diis suis accepta et grata esse opprobria, non tantum hominum, uerum et ipsorum deorum in scenicis fabulis; siue a petis essent illa conficta, siue flagitia eorum uera commemorarentur et agerentur in theatris, atque ab eorum cultoribus utinam solo risu, ac non etiam imitatione digna uiderentur. Nimis enim superbum fuit, fame parcere principum ciuitatis et ciuium, ubi sue fame parci numina noluerunt.



CAPUT X.---Qua nocendi arte demones uelint uel falsa de se crimina, uel uera narrari.

Nam quod affertur pro defensione, non illa uera in deos dici, sed falsa atque conficta, idipsum est scelestius, si pietatem consulas religionis; si autem malitiam demonum cogites, quid astutius ad decipiendum atque callidius? Cum enim probrum iacitur in principem patrie bonum atque utilem, nonne tanto est indignius, quanto a ueritate remotius, et a uita illius alienius? Que igitur supplicia sufficiunt, cum Deo fit ista tam nefaria, tam insignis iniuria? [X.] Sed maligni spiritus, quos isti deos putant, etiam flagitia que non admiserunt, de se dici uolunt, dum tamen humanas mentes his opinionibus uelut retibus inducant [1 1Kb] , et ad predestinatum supplicium secum trahant: siue homines ista commiserint, quos deos haberi gaudent qui humanis erroribus gaudent, pro quibus se etiam colendos mille nocendi fallendique artibus interponunt; siue etiam non ullorum hominum illa crimina uera sint, que tamen de numinibus fingi libenter accipiunt fallacissimi spiritus, ut ad scelesta ac turpia perpetranda, uelut ab ipso celo traduci in terras satis idonea uideatur auctoritas. Cum igitur Greci talium numinum seruos se esse sentirent, inter tot et tanta eorum theatrica opprobria parcendum sibi a petis nullo modo putauerunt, uel diis suis etiam sic consimilari appetentes, uel metuentes ne honestiorem famam ipsi requirendo, et eis se hoc modo preferendo, illos ad iracundiam prouocarent.



CAPUT XI.---De scenicis apud Grecos in reipublice administrationem receptis, eo quod placatores deorum iniuste ab hominibus spernerentur.

Ad hanc conuenientiam pertinet, quod etiam scenicos actores earumdem fabularum non paruo ciuitatis honore dignos existimarunt [2 1Kb] . Siquidem, quod in eo quoque de Republica libro commemoratur, et Aeschines Atheniensis [3 1Kb] , uir eloquentissimus, cum adolescens tragedias actitauisset, rempublicam capessiuit   ; et Aristodemum, tragicum item actorem, maximis de rebus pacis ac belli legatum ad Philippum Athenienses sepe miserunt. Non enim consentaneum putabatur, cum easdem artes eosdemque scenicos ludos etiam diis suis acceptos uiderent, illos, per quos agerentur, infamium loco ac numero deputare. [XI.] Hec Greci turpiter quidem, sed sane diis suis omnino congruenter, qui nec uitam ciuium lacerandam linguis petarum et histrionum subtrahere ausi sunt, a quibus cernebant deorum uitam eisdem ipsis diis uolentibus et libentibus carpi; et ipsos homines, per quos ista in theatris agebantur, que numinibus, quibus subditi erant, grata esse cognouerant, non solum minime spernendos in ciuitate, uerum etiam maxime honorandos putarunt. Quid enim cause reperire possent, cur sacerdotes honorarent, quia per eos uictimas diis acceptabiles offerebant; et scenicos probrosos haberent, per quos illam uoluptatem siue honorem diis exhiberi, petentibus, et, nisi fieret, irascentibus, eorum admonitione didicerant? Cum presertim. Labeo  , quem huiuscemodi rerum peritissimum predicant, numina bona a numinibus malis ista etiam cultus diuersitate distinguat, ut malos deos propitiari cedibus et tristibus supplicationibus asserat; bonos autem obsequiis letis atque iucundis: qualia sunt, ut ipse ait, ludi, conuiuia, lectisternia  . Quod totum quale sit, postea, si Deus iuuerit, diligentius disseremus. Nunc ad rem presentem quod attinet, siue omnibus omnia tanquam bonis permixte tribuantur , siue certa discretione, sicut Labeoni uisum est, illis illa, istis ista distribuantur obsequia: competentissime Greci utrosque honore dignos ducunt [2 1Kb] , et sacerdotes, per quos uictime ministrantur, et scenicos, per quos ludi exhibentur; ne uel omnibus diis suis, si et ludi omnibus grati sunt, uel, quod est indignius, his quos bonos putant, si ludi ab eis solis amantur, facere conuincantur iniuriam.



CAPUT XII.---Quod Romani auferendo libertatem petis in homines, quam dederunt in deos, melius de se, quam de diis suis senserint.

At Romani, sicut in illa de republica disputatione Scipio gloriatur, probris et iniuriis petarum subiectam uitam famamque habere noluerunt, capite etiam plectendum sancientes [3 1Kb] , tale carmen condere si quis auderet. Quod erga se quidem satis honeste constituerunt, sed erga deos suos superbe et irreligiose: quos cum scirent non solum patienter, uerum etiam  libenter petarum probris maledictisque lacerari; se potius quam illos huiuscemodi iniuriis indignos esse duxerunt, seque ab eis etiam lege munierunt, illorum autem ista etiam sacris solemnitatibus miscuerunt. Itane tandem, Scipio, laudas hanc petis Romanis negatam esse licentiam, ut cuiquam opprobrium infligerent Romanorum, cum uideas eos nulli deorum pepercisse uestrorum? Itane pluris tibi habenda uisa est existimatio curie uestre quam Capitolii  , imo Rome unius quam celi totius; ut linguam maledicam in ciues tuos exercere [1 1Kb] pete etiam lege prohiberentur, et in deos tuos securi tanta conuicia, nullo senatore, nullo censore, nullo principe, nullo pontifice prohibente, iacularentur? Indignum uidelicet fuit, ut Plautus, aut Neuius Publio et Cneo Scipioni, aut Cecilius M. Catoni malediceret; et dignum fuit, ut Terentius uester  flagitio Iouis optimi maximi adolescentium nequitiam concitaret?



CAPUT XIII.---Debuisse intelligere Romanos, quod dii eorum, qui se turpibus ludis coli expetebant, indigni essent honore diuino.

Sed responderet mihi fortasse, si uiueret: Quomodo nos ista impunita esse nollemus, que ipsi dii sacra esse uoluerunt, cum ludos scenicos, ubi talia celebrantur, dictitantur, actitantur, et Romanis moribus inuexerunt, et suis honoribus dicari exhiberique iusserunt? Cur ergo non hinc magis ipsi intellecti sunt non esse dii ueri, nec omnino digni quibus diuinos honores deferret illa respublica? Quos enim coli minime deceret, minimeque oporteret, si ludos expeterent agendos conuiciis Romanorum; quomodo, queso, colendi [2 1Kb] putati sunt, quomodo non detestandi spiritus intellecti, qui cupiditate fallendi inter suos honores sua celebrari crimina poposcerunt? Itemque Romani, quamuis iam superstitione noxia premerentur, ut illos deos colerent, quos uidebant sibi uoluisse scenicas turpitudines consecrari, sue tamen dignitatis memores ac pudoris, actores talium fabularum nequaquam honorauerunt more Grecorum, sed sicut apud Ciceronem idem Scipio loquitur, Cum artem ludicram scenamque totam probro ducerent [3 1Kb] , genus id hominum non modo honore ciuium reliquorum carere, sed etiam tribu moueri  notatione censoria uoluerunt. Preclara sane, et Romanis laudibus annumeranda prudentia: sed uellem se ipsa sequeretur, se imitaretur. Ecce enim recte, quisquis ciuium Romanorum esse scenicus elegisset, non solum ei nullus ad honorem  dabatur locus, uerum etiam censoris nota tribum tenere propriam minime sinebatur. O animum ciuitatis laudis auidum, germaneque  Romanum! Sed respondeatur mihi, qua consentanea ratione homines scenici ab omni honore repelluntur, et ludi scenici deorum honoribus admiscentur? Illas theatricas artes diu uirtus Romana non nouerat  : que si ad oblectamentum uoluptatis humane quererentur, uitio morum irreperent humanorum. Dii eas sibi exhiberi petiuerunt: quomodo ergo abiicitur scenicus, per quem colitur Deus? et theatrice illius turpitudinis qua fronte notatur actor, si adoratur exactor? In hac controuersia Greci Romanique concertant. Greci putant recte se honorare homines scenicos, quia colunt ludorum scenicorum flagitatores deos: Romani uero hominibus scenicis nec plebeiam tribum, quanto minus senatoriam curiam dehonestari sinunt? In hac disceptatione huiuscemodi ratiocinatio summam questionis absoluit. Proponunt Greci: Si dii tales colendi sunt, profecto etiam tales homines honorandi. Assumunt Romani: Sed nullo modo tales homines honorandi sunt. Concludunt Christiani: Nullo modo igitur dii tales colendi sunt.



CAPUT XIu.---Meliorem fuisse Platonem, qui petis locum in bene morata urbe non dederit, quam hos deos, qui se ludis scenicis uoluerint honorari.

1. Deinde querimus, ipsi pete, talium fabularum compositores, qui duodecim Tabularum lege prohibentur famam ledere ciuium, tam probrosa in deos conuicia iaculantes, cur non ut scenici habeantur inhonesti. Qua ratione rectum est, ut peticorum figmentorum et ignominiosorum deorum infamentur actores, honorentur auctores? an forte Greco Platoni potius palma danda est, qui cum ratione formaret, qualis esse ciuitas debeat, tanquam aduersarios ueritatis [1 1Kb] , petas censuit urbe pellendos? Iste uero et deorum iniurias indigne tulit, et fucari corrumpique figmentis animos ciuium noluit. Confer nunc Platonis humanitatem a ciuibus decipiendis petas urbe pellentem, cum deorum diuinitate honori suo ludos scenicos expetente. Ille, ne talia uel scriberentur, etsi non persuasit disputando, tamen suasit leuitati lasciuieque Grecorum: isti, ut talia etiam agerentur, iubendo extorserunt grauitati et modestie Romanorum. Nec tantum [2 1Kb] hec agi uoluerunt, sed sibi dicari, sibi sacrari, sibi solemniter exhiberi. Cui tandem honestius diuinos honores decerneret ciuitas? utrum Platoni hec turpia et nefanda prohibenti; an demonibus hac hominum deceptione gaudentibus, quibus ille uera persuadere non potuit?

2. Hunc Platonem Labeo inter semideos  commemorandum  putauit, sicut Herculem, sicut Romulum: semideos autem heroibus anteponit, sed utrosque inter numina collocat. uerumtamen istum, quem appellat semideum, non heroibus tantum, sed etiam diis ipsis preferendum esse non dubito. Propinquant autem Romanorum leges disputationibus Platonis, quando ille cuncta petica figmenta condemnat, isti autem petis adimunt saltem in homines maledicendi licentiam; ille petas ab urbis ipsius habitatione [1 1Kb] , isti saltem actores peticarum fabularum remouent a societate ciuitatis, et, si contra deos ludorum scenicorum expetitores aliquid auderent, forte undique remouerent. Nequaquam igitur leges ad instituendos bonos aut corrigendos malos mores, a diis suis possent accipere seu sperare Romani, quos legibus suis uincunt atque conuincunt. Illi enim honori suo deposcunt ludos scenicos, isti ab honoribus omnibus repellunt homines scenicos: illi celebrari sibi iubent figmentis peticis opprobria deorum, isti ab opprobriis hominum deterrent impudentiam petarum. Semideus autem ille Plato et talium deorum libidini restitit, et ab indole Romanorum quid perficiendum esset, ostendit; qui petas ipsos uel pro arbitrio mentientes, uel hominibus miseris quasi deorum facta pessima imitanda proponentes, omnino in ciuitate bene instituta uiuere noluit. Nos quidem Platonem nec deum, nec semideum perhibemus; nec ulli sancto angelo summi Dei, nec ueridico prophete, nec apostolo alicui, nec cuilibet Christi martyri, nec cuiquam christiano homini comparamus; cuius nostre sententie ratio, Deo prosperante, suo loco explicabitur: sed eum tamen, quandoquidem ipsi uolunt fuisse semideum, preferendum esse censemus, si non Romulo et Herculi (quamuis istum nec fratrem occidisse, nec aliquod perpetrasse flagitium quisquam historicorum uel petarum dixit aut finxit [, certe uel Priapo, uel alicui Cynocephalo  , postremo uel Febri  , que Romani numina partim peregrina receperunt, partim sua propria sacrauerunt. Quomodo igitur tanta animi et morum mala bonis preceptis et legibus uel imminentia prohiberent, uel insita exstirpanda curarent dii tales, qui etiam seminanda et augenda flagitia curauerunt, talia uel sua uel quasi sua facta per theatricas celebritates populis innotescere cupientes, ut tanquam auctoritate diuina, sua sponte nequissima libido accenderetur humana: frustra hoc exclamante Cicerone, qui cum de petis ageret, Ad quos cum accessit [2 1Kb] , inquit, clamor et approbatio populi, quasi magni  cuiusdam et sapientis magistri, quas illi obducunt tenebras! quos inuehunt metus! quas inflammant cupiditates  !



CAPUT Xu.---Quod Romani quosdam sibi deos non ratione, sed adulatione instituerint.

Que autem illic [1 1Kb] eligendorum deorum etiam ipsorum falsorum ratio, ac non potius adulatio est? quando istum Platonem, quem semideum uolunt, tantis disputationibus laborantem ne animi malis, que precipue cauenda sunt, mores corrumperentur humani, nulla sacra edicula dignum putarunt; et Romulum suum diis multis pretulerunt, quamuis et ipsum semideum potius quam deum uelut secretior eorum doctrina commendet  . Nam etiam flaminem illi instituerunt, quod sacerdotii genus adeo in Romanis sacris testante apice  excelluit, ut tres solos flamines haberent tribus numinibus institutos. Dialem Ioui, Martialem Marti, Quirinalem Romulo. Nam beneuolentia ciuium uelut receptus in celum, Quirinus  est postea nominatus. Ac per hoc et Neptuno et Plutoni, fratribus Iouis, et ipsi Saturno, patri eorum, isto Romulus honore prelatus est, ut pro magno sacerdotium, quod Ioui tribuerunt, hoc etiam huic tribuerent, et Marti tanquam patri eius, fortisan propter ipsum.



CAPUT XuI.---Quod si diis ulla esset cura iustitie, ab eis Romani accipere debuerint precepta uiuendi potius, quam leges ab aliis hominibus mutuari.

Si autem a diis suis Romani uiuendi leges accipere potuissent, non aliquot annos post Romam conditam  ab Atheniensibus mutuarentur leges Solonis: quas tamen non ut acceperunt tenuerunt [2 1Kb] , sed meliores et emendatiores facere conati sunt. Quamuis Lycurgus Lacedemoniis leges ex Apollinis auctoritate se instituisse confinxerit: quod prudenter Romani credere noluerunt, propterea non inde acceperunt. Numa Pompilius, qui Romulo successit in regnum, quasdam leges, que quidem regende ciuitati nequaquam sufficerent, condidisse fertur; qui eis multa etiam sacra constituit: non tamen perhibetur easdem leges a numinibus accepisse. Mala igitur animi, mala uite, mala morum, que ita magna sunt, ut his doctissimi eorum uiri etiam stantibus urbibus respublicas  perire confirment  , dii eorum, ne suis cultoribus acciderent, minime curarunt; imo uero ut augerentur, sicut supra disputatum est, omni modo curauerunt.



CAPUT XuII.---De raptu Sabinarum, aliisque iniquitatibus, que in ciuitate Romana etiam laudatis uiguere temporibus.

An forte populo Romano propterea leges non sunt a numinibus constitute, quia, sicut Sallustius ait, »ius bonumque apud eos non legibus magis quam natura ualebat« ? Ex hoc iure ac bono credo raptas esse Sabinas. Quid enim iustius et melius, quam filias alienas fraude spectaculi inductas, non a parentibus accipi, sed ui, ut quisque poterat, auferri? Nam si inique facerent Sabini negare postulatas, quanto fuit iniquius rapere non datas? Iustius autem bellum cum ea gente geri potuit, que filias suas ad matrimonium conregionalibus et confinalibus suis negasset petitas, quam cum ea que repetebat ablatas. Illud ergo potius fieret: ibi Mars [1 1Kb] filium suum pugnantem iuuaret, ut coniugiorum negatorum armis ulcisceretur iniuriam, et eo modo ad feminas quas uoluerat, perueniret. Aliquo enim fortasse iure belli, iniuste negatas, iuste uictor auferret; nullo autem iure pacis non datas rapuit, et iniustum bellum cum earum parentibus iuste succensentibus gessit. Hoc  sane utilius feliciusque successit, quod etsi ad memoriam fraudis illius circensium spectaculum mansit  , facinoris tamen in illa ciuitate et imperio non placuit exemplum: faciliusque Romani in hoc errauerunt, ut post illam iniquitatem deum sibi Romulum consecrarent, quam ut in feminis rapiendis factum eius imitandum lege ulla uel more permitterent. Ex hoc iure ac bono post expulsum cum liberis suis regem Tarquinium, cuius filius Lucretiam stupro uiolenter oppresserat, Iunius Brutus consul Lucium Tarquinium Collatinum  , maritum eiusdem Lucretie, collegam suum, bonum atque innocentem uirum, propter nomen et propinquitatem Tarquiniorum cegit magistratu se abdicare, nec uiuere in ciuitate permisit. Quod scelus fauente uel patiente populo fecit, a quo populo consulatum idem Collatinus, sicut etiam ipse Brutus, acceperat. Ex hoc iure ac bono Marcus Camillus, illius temporis  uir egregius, qui ueientes, grauissimos hostes populi romani, post decennale bellum, quo Romanus exercitus toties male pugnando grauiter afflictus est, iam ipsa Roma de salute dubitante atque trepidante, facillime superauit, eorumque urbem opulentissimam cepit, inuidia obtrectatorum uirtutis sue et insolentia tribunorum plebis reus factus est, tamque ingratam sensit [1 1Kb] quam liberauerat ciuitatem, ut de sua damnatione certissimus in exsilium sponte discederet, et decem millibus eris absens etiam damnaretur; mox iterum a Gallis uindex patrie futurus ingrate  . Multa commemorare iam piget feda et iniusta, quibus agitabatur illa ciuitas, cum potentes plebem sibi subdere conarentur, plebsque illis subdi recusaret; et utriusque partis defensores magis studiis agerent amore uincendi, quam equam et bonum quidquam cogitarent.



CAPUT XuIII.---Que de moribus Romanorum, aut metu compressis, aut securitate [2 1Kb] resolutis, Sallustii prodat historia.

1. Itaque habebo modum, et ipsum Sallustium testem potius adhibebo, qui cum in laude Romanorum dixisset, unde nobis iste sermo ortus est, »Ius bonumque apud eos non legibus magis quam natura ualebat;« predicans illud tempus, quo expulsis regibus incredibiliter ciuitas breui etatis spatio plurimum creuit: idem tamen in primo Historie sue libro atque ipso eius exordio fatetur, etiam tunc, cum ad consules a regibus esset translata respublica, post paruum interuallum  , iniurias ualidiorum, et ob eas discessionem plebis a patribus, aliasque in Urbe dissensiones fuisse. Nam cum optimis moribus et maxima concordia populum Romanum inter secundum et postremum bellum  Carthaginense commemorasset egisse, causamque huius boni, non amorem iustitie, sed stante Carthagine metum pacis infide fuisse dixisset; unde et Nasica ille ad reprimendam nequitiam, seruandosque istos mores optimos, ut metu uitia cohiberentur, Carthaginem nolebat euerti: continuo subiecit idem Sallustius, et ait: »At discordia, et auaritia, atque ambitio, et cetera secundis rebus oriri sueta mala, post Carthaginis excidium maxime aucta sunt.« Ut intelligeremus etiam antea et oriri solere, et augeri. Unde subnectens cur hoc  dixerit, »Nam iniurie,« inquit, »ualidiorum, et ob eas discessio plebis a patribus, alieque dissensiones domi fuere iam inde a principio, neque amplius quam regibus exactis, dum metus a Tarquinio et bellum graue cum Etruria  positum est, equo et modesto iure agitatum.« uides quemadmodum illo etiam breui tempore, ut regibus exactis, id est eiectis, aliquantum equo et modesto iure ageretur, metum dixit fuisse causam; quoniam metuebatur bellum, quod rex Tarquinius regno atque Urbe pulsus, Etruscis sociatus, contra Romanos gerebat. Attende itaque quid deinde contexat: »Dein,« inquit, »seruili imperio patres plebem exercere, de uita atque tergo [1 1Kb] regio more consulere, agro pellere, et ceteris expertibus soli in imperio agere. Quibus seuitiis et maxime fenore [2 1Kb] oppressa plebs cum assiduis bellis tributum et simul militiam toleraret, armata montem Sacrum atque Auentinum insedit  : tumque tribunos plebis et alia sibi iura parauit. Discordiarum et certaminis utrimque finis fuit secundum bellum Punicum.« Cernis ex quo tempore, id est paruo interuallo post reges exactos, quales Romani fuerint, de quibus ait, »Ius bonumque apud eos non legibus magis quam natura ualebat.«

2. Porro si illa tempora talia reperiuntur, quibus pulcherrima atque optima fuisse predicatur Romana respublica; quid iam de consequenti etate dicendum aut cogitandum arbitramur, »cum paulatim mutata« ut eiusdem historici uerbis utar, »ex pulcherrima atque optima, pessima ac flagitiosissima facta est« ; post Carthaginis uidelicet, ut commemorauit, excidium? Que tempora ipse Sallustius quemadmodum breuiter recolat et describat, in eius Historia legi potest, quantis malis morum, que secundis rebus exorta sunt, usque ad bella ciuilia  demonstret esse peruentum [3 1Kb] . »Ex quo tempore,« ut ait, »maiorum mores non paulatim, ut antea, sed torrentis modo precipitati; adeo iuuentus luxu atque auaritia corrupta, ut merito dicatur genitos esse qui neque ipsi habere possent res familiares, neque alios pati«  . Dicit deinde plura Sallustius de Sylle uitiis ceteraque feditate reipublice: et alii scriptores in hec consentiunt, quamuis eloquio multum impari.

 3. Cernis tamen, ut opinor, et quisquis aduerterit facillime perspicit colluuie [1 1Kb] morum pessimorum quo illa ciuitas prolapsa fuerit, ante nostri superni Regis aduentum. Hec enim gesta sunt non solum antequam Christus in carne presens docere cepisset, uerum etiam antequam de uirgine natus esset. Cum igitur tot et tanta mala temporum illorum uel tolerabiliora superius, uel post euersam Carthaginem intoleranda et horrenda diis suis imputare non audeant, opiniones humanis mentibus, unde talia uitia siluescerent, maligna astutia inserentibus; cur mala presentia Christo imputant, qui doctrina saluberrima et falsos ac fallaces deos coli uetat, et istas hominum noxias flagitiosasque cupiditates diuina auctoritate detestans atque condemnans, his malis tabescenti ac labenti mundo ubique familiam suam sensim subtrahit, qua condat eternam, et non plausu uanitatis, sed iudicio ueritatis gloriosissimam ciuitatem?



CAPUT XIX.---De corruptione Romane reipublice, priusquam cultum deorum Christus auferret.

Ecce Romana respublica  »paulatim mutata, ex pulcherrima atque optima, pessima ac flagitiosissima facta est.« Ecce ante Christi aduentum, post deletam Carthaginem, »maiorum mores, non paulatim, ut antea, sed torrentis modo precipitati; adeo iuuentus luxu atque auaritia corrupta est.« Legant nobis contra luxum et auaritiam precepta deorum suorum populo Romano data. Cui utinam tantum casta et modesta reticerent, ac non etiam ab illo probrosa et ignominiosa deposcerent, quibus per falsam diuinitatem perniciosam conciliarent auctoritatem. Legant nostra, et per Prophetas, et per sanctum Euangelium, et per apostolicos Actus, et per Epistolas, tam multa contra auaritiam atque luxuriam, ubique populis ad hoc congregatis, quam excellenter, quam diuine, non tanquam ex philosophorum concertationibus strepere, sed tanquam ex oraculis et Dei nubibus intonare. Et tamen luxu atque auaritia seuisque [2 1Kb] ac turpibus moribus ante aduentum Christi rempublicam pessimam ac flagitiosissimam factam, non imputant diis suis: afflictionem uero eius, quamcumque isto tempore superbia delicieque eorum perpesse fuerint, religioni increpitant christiane. Cuius precepta de iustis probisque moribus, si simul audirent atque curarent reges terre et omnes populi, principes et omnes iudices terre, iuuenes et uirgines, seniores cum iunioribus , etas omnis capax et uterque sexus, et quos Baptista Ioannes alloquitur, exactores ipsi atque milites ; et terras. uite presentis ornaret sua felicitate respublica, et uite eterne culmen beatissime regnatura conscenderet. Sed quia iste audit, ille contemnit,  pluresque uitiis male blandientibus quam utili uirtutum asperitati sunt amiciores  ; tolerare Christi famuli iubentur, siue sint reges, siue principes, siue iudices, siue milites, siue prouinciales, siue diuites, siue pauperes, siue liberi, siue serui utriuslibet sexus, pessimam etiam, si ita necesse est, flagitiosissimamque rempublicam; et in illa Angelorum quadam sanctissima atque augustissima curia celestique republica, ubi Dei uoluntas lex est, clarissimum sibi locum etiam ista tolerantia comparare.



CAPUT XX.---Quali uelint felicitate gaudere, et quibus moribus uiuere, qui tempora christiane religionis incusant.

uerum tales cultores et dilectores deorum istorum, quorum etiam imitatores in sceleribus et flagitis se esse letantur, nullo modo curant pessimam ac flagitiosissimam non esse rempublicam. Tantum stet, inquiunt, tantum floreat copiis referta, uictoriis gloriosa; uel, quod est felicius, pace secura sit. Et quid ad nos? imo id ad nos magis pertinet, si diuitias quisque semper augeat, que quotidianis effusionibus suppetant, per quas sibi etiam infirmiores subdat quisque potentior. Obsequantur diuitibus pauperes causa saturitatis; atque ut eorum patrociniis quieta inertia perfruantur, diuites pauperibus ad clientelas et ad ministerium sui fastus abutantur. Populi plaudant, non consultoribus utilitatum suarum, sed largitoribus uoluptatum. Non iubeantur dura, non prohibeantur impura. Reges non curent quam bonis, sed quam subditis regnent. Prouincie regibus non tanquam rectoribus morum, sed tanquam rerum dominatoribus et deliciarum suarum prouisoribus seruiant; eosque non sinceriter honorent, sed nequiter ac seruiliter timeant. Quid aliene uiti [1 1Kb] potius quam quid sue uite quisque noceat, legibus aduertatur. Nullus ducatur ad iudices, nisi qui aliene rei, domui, saluti, uel cuiquam inuito fuerit importunus, aut noxius: ceterum de suis, uel cum suis, uel cum quibusque uolentibus faciat quisque quod libet. Abundent publica scorta, uel propter omnes quibus frui placuerit, uel propter eos maxime, qui priuata habere non possunt. Exstruantur amplissime atque ornatissime domus, opipara conuiuia frequententur; ubi cuique libuerit et potuerit, die noctuque ludatur, bibatur, uomatur, diffluatur. Saltationes undique concrepent, theatra inhoneste letitie uocibus atque omni genere siue crudelissime siue turpissime uoluptatis exestuent. Ille sit publicus inimicus, cui hec felicitas displicet; quisquis eam mutare uel auferre tentauerit, eum libera multitudo auertat ab auribus, euertat a sedibus, auferat a uiuentibus. Illi habeantur dii ueri, qui hanc adipiscendam populis procurauerint, adeptamque seruauerint.  Colantur ut uoluerint, ludos exposcant quales uoluerint, quos cum suis uel de suis possint habere cultoribus: tantum efficiant ut tali felicitati nichil ab hoste, nichil a peste, nichil ab ulla clade timeatur. Quis hanc rempublicam sanus, non dicam Romano imperio, sed domui Sardanapali comparauerit? qui quondam rex ita fuit uoluptatibus deditus, ut in sepulcro suo scribi fecerit, ea sola se habere mortuum, que libido eius etiam cum uiueret, hauriendo, consumpserat  . Quem regem isti si haberent sibi in talibus indulgentem, nec in eis cuiquam ulla seueritate aduersantem; huic libentius, quam Romani ueteres Romulo, templum et flaminem consecrarent.



CAPUT XXI.---Que sententia fuerit Ciceronis de Romana republica.

1. Sed si contemnitur qui Romanam rempublicam pessimam ac flagitiosissimam dixit, nec curant isti quanta morum pessimorum ac flagitiosorum labe ac dedecore impleatur, sed tantummodo ut consistat et maneat; audiant eam, non, ut Sallustius narrat, pessimam ac flagitiosissimam factam, sed, sicut Cicero disputat, iam tunc prorsus perisse, et nullam omnino remansisse rempublicam. Inducit enim Scipionem, eum ipsum qui Carthaginem exstinxerat, de republica disputantem, quando presentiebatur ea corruptione, quam describit Sallustius, iam iamque peritura. Eo quippe tempore disputatur, quo iam unus Gracchorum occisus fuit, a quo scribit seditiones graues cepisse Sallustius  . Nam mortis eius fit in eisdem libris commemoratio. Cum autem Scipio in secundi libri fine dixisset, Ut in fidibus ac tibiis atque cantu ipso ac uocibus concentus est quidam tenendus ex distinctis sonis, quem immutatum aut discrepantem aures erudite ferre non possunt; isque concentus ex dissimillimarum uocum moderatione concors tamen efficitur et congruens: sic ex summis et infimis et mediis interiectis ordinibus, ut sonis, moderata ratione [1 1Kb] ciuitatem consensu dissimillimorum concinere; et que harmonia a musicis dicitur in cantu, eam esse in ciuitate concordiam, arctissimum atque optimum omni in republica uinculum incolumitatis, eamque sine iustitia nullo pacto esse posse: ac deinde cum aliquanto latius et uberius disseruisset, quantum prodesset iustitia ciuitati, quantumque obesset, si abfuisset; suscepit deinde Philus [2 1Kb] , unus eorum qui disputationi aderant, et poposcit ut hec ipsa questio diligentius tractaretur, ac de iustitia plura dicerentur, propter illud, quod iam uulgo ferebatur, rempublicam regi [3 1Kb] sine  iniuria non posse. Hanc proinde questionem discutiendam et enodandam esse, assensus est Scipio, responditque nichil esse, quod adhuc de republica dictum putaret, et quo possent longius progredi, nisi esset confirmatum, non modo falsum esse illud, sine iniuria non posse; sed hoc uerissimum esse, sine summa iustitia rempublicam regi [1 1Kb] non posse . Cuius questionis explicatio cum in diem consequentem dilata esset, in tertio libro magna conflictatione [2 1Kb] res acta est. Suscepit enim Philus ipse disputationem eorum qui sentirent sine iniustitia regi [3 1Kb] non posse rempublicam purgans, precipue, ne hoc ipse sentire crederetur. Egitque sedulo pro iniustitia contra iustitiam, ut hanc esse utilem reipublice, illam uero inutilem, uerisimilibus rationibus et exemplis uelut conaretur ostendere. Tum Lelius rogantibus omnibus, iustitiam defendere aggressus est; asseruitque quantum potuit, nichil tam inimicum quam iniustitiam ciuitati, nec omnino nisi magna iustitia geri aut stare posse rempublicam  .

2. Qua questione, quantum satis uisum est, pertractata, Scipio ad intermissa reuertitur, recolitque suam atque commendat breuem reipublice definitionem, qua dixerat eam esse rem populi . Populum autem non omnem cetum multitudinis, sed cetum iuris consensu et utilitatis communione sociatum esse determinat. Docet deinde quanta sit in disputando definitionis utilitas: atque ex illis suis definitionibus colligit tunc esse rempublicam, id est rem populi, cum bene ac iuste geritur, siue ab uno rege, siue a paucis optimatibus, siue ab uniuerso populo. Cum uero iniustus est rex, quem tyrannum, more greco, appellauit; aut iniusti optimates, quorum consensum dixit esse factionem; aut iniustus ipse populus, cui nomen usitatum non reperit, nisi ut etiam ipsum tyrannum uocaret: non iam uitiosam, sicut pridie fuerat disputatum; sed, sicut ratio ex illis definitionibus connexa docuisset, omnino nullam esse rempublicam: quoniam non esset res populi, cum tyrannus eam factioue  capesseret; nec ipse populus iam populus esset, si esset iniustus, quoniam non esset multitudo iuris consensu et utilitatis communione sociata, sicut populus fuerat definitus.

3. Quando ergo respublica Romana talis erat, qualem illam describit Sallustius; non iam pessima ac flagitiosissima, sicut ipse ait, sed omnino nulla erat, secundum istam rationem, quam disputatio de republica inter magnos eius tum principes  habita patefecit. Sicut etiam ipse Tullius, non Scipionis, nec cuiusquam alterius, sed suo sermone loquens [4 1Kb] , in  principio quinti libri, commemorato prius Ennii pete uersu, quo dixerat,

Moribus antiquis res stat Romana uirisque.
Quem quidem ille uersum, inquit, uel breuitate uel ueritate tanquam ex oraculo mihi quodam esse effatus uidetur. Nam neque uiri, nisi ita morata ciuitas fuisset, neque mores, nisi hi uiri prefuissent, aut fundare, aut tam diu tenere potuissent tantam et tam iuste lateque imperantem rempublicam. Itaque ante nostram memoriam et mos ipse patrius prestantes uiros adhibebat, et ueterem morem ac maiorum instituta retinebant excellentes uiri. Nostra uero etas cum rempublicam sicut picturam accepisset egregiam, sed euanescentem uetustate, non modo eam coloribus iisdem, quibus fuerat, renouare neglexit; sed ne id quidem curauit, ut formam saltem eius et extrema tanquam lineamenta seruaret. Quid enim manet ex antiquis moribus, quibus ille dixit rem stare Romanam, quos ita obliuione obsoletos uidemus, ut non modo non colantur, sed etiam ignorentur [1 1Kb] ? Nam de uiris quid dicam? Mores enim ipsi interierunt uirorum penuria, cuius tanti mali non modo reddenda ratio nobis, sed etiam tanquam reis capitis quodammodo dicenda causa est. Nostris enim uitiis, non casu aliquo, rempublicam uerbo retinemus; reipsa uero iam pridem amisimus.

4. Hec Cicero fatebatur longe quidem post mortem Africani  quem in suis libris fecit de republica disputare, adhuc tamen ante aduentum Christi  : que si diffamata et preualescente religione christiana sentirentur atque dicerentur, quis non istorum ea Christianis imputanda esse censeret? Quamobrem cur non curarunt dii eorum, ne tunc periret atque amitteretur illa respublica, quam Cicero longe antequam Christus in carne uenisset, tam lugubriter deplorat amissam? uiderint laudatores eius, etiam illis antiquis uiris et moribus qualis fuerit, utrum in ea uiguerit uera iustitia; an forte nec tunc fuerit uiua moribus, sed picta coloribus. Quod et ipse Cicero nesciens, cum eam preferret, expressit. Sed alias, si Deus uoluerit, hoc uidebimus. Enitar enim suo loco, ut ostendam secundum definitiones ipsius Ciceronis, quibus quid sit respublica, et quid sit populus, loquente Scipione, breuiter posuit , nunquam illam fuisse rempublicam, quia nunquam in ea fuit uera iustitia  . Secundum probabiliores autem definitiones, pro suo modo quodam [2 1Kb] respublica fuit: et melius ab antiquioribus Romanis, quam a posterioribus administrata est. uera autem iustitia non est,  nisi in ea republica, cuius conditor rectorque Christus est; si et ipsam rempublicam placet dicere, quoniam eam rem populi esse negare non possumus. Si autem hoc nomen, quod alibi aliterque uulgatum est, ab usu nostre locutionis est forte remotius; in ea certe ciuitate est uera iustitia, de qua Scriptura sancta dicit, Gloriosa dicta sunt de te, ciuitas Dei .



CAPUT XXII.---Quod diis Romanorum nulla unquam cura fuerit, ne malis moribus respublica deperiret.

1. Sed quod pertinet ad presentem questionem, quamlibet laudabilem dicant istam fuisse uel esse rempublicam, secundum eorum auctores doctissimos iam longe ante Christi aduentum pessima ac flagitiosissima facta erat: imo uero nulla erat, atque omnino perierat perditissimis moribus. Ut ergo non periret, dii custodes eius populo cultori suo dare precipue uite ac morum precepta debuerunt, a quo tot templis, tot sacerdotibus et sacrificiorum generibus, tam multiplicibus uariisque sacris, tot festis solemnitatibus, tot tantorumque ludorum celebritatibus colebantur: ubi nichil demones nisi negotium suum egerunt, non curantes quemadmodum illi uiuerent, imo curantes ut etiam perdite uiuerent, dum tamen honori suo illa omnia metu subditi ministrarent. Aut si dederunt, proferatur, ostendatur, legatur, quas deorum leges illi ciuitati datas contempserint Gracchi  , ut seditionibus cuncta turbarent; quas Marius  , et Cinna  , et Carbo  , ut in bella etiam progrederentur ciuilia, causis iniquissimis suscepta, et crudeliter gesta crudeliusque finita; quas denique Sylla ipse  , cuius uitam, mores, facta, describente Sallustio aliisque historie scriptoribus, quis non exhorreat? Quis illam rempublicam non tunc perisse fateatur?

2. An forte propter huiuscemodi ciuium mores uirgilianam illam sententiam, sicut solent, pro defensione suorum deorum opponere audebunt,

Discessere omnes adytis arisque relictis
Dî, quibus imperium hoc steterat? 
Primum si ita est, non habent cur querantur de religione christiana, quod hac offensi eos dii sui deseruerint: quoniam quidem maiores eorum iam pridem moribus suis ab Urbis altaribus tam multos ac minutos deos, tanquam muscas abegerunt. Sed tamen hec numinum turba ubi erat, cum longe antequam  mores corrumperentui antiqui, a Gallis Roma capta et incensa est? an presentes forte dormiebant? Tunc enim tota Urbe in hostium potestatem redacta, solus collis Capitolinus remanserat; qui etiam ipse caperetur, nisi saltem anseres diis dormientibus uigilarent  . Unde pene in superstitionem Aegyptiorum bestias auesque colentium Roma deciderat, cum anseri solemnia celebrabant. uerum de his aduentitiis, et corporis potius quam animi malis, que uel ab hostibus uel alia clade accidunt, nondum interim disputo: nunc ago de labe morum, quibus primum paulatim decoloratis, deinde torrentis modo precipitatis, tanta, quamuis integris tectis menibusque, facta est ruina reipublice, ut magni auctores eorum eam tunc amissam non dubitent dicere. Recte autem abscesserant, ut amitteretur, omnes adytis arisque relictis dii, si eorum de bona uita [1 1Kb] atque iustitia ciuitas precepta contempserat. Nunc uero quales, queso, dii fuerunt, si noluerunt cum populo cultore suo uiuere, quem male uiuentem non docuerant bene uiuere?



CAPUT XXIII.---uarietates rerum temporalium, non ex fauore aut impugnatione demonum, sed ex ueri Dei pendere iudicio.

1. Quid, quod etiam uidentur eorum adfuisse cupiditatibus implendis, et ostenduntur non prefuisse refrenandis? Qui enim Marium, nouum hominem et ignobilem, cruentissimum auctorem bellorum ciuilium atque gestorem, ut septies consul fieret adiuuerunt, atque ut in septimo suo consulatu moreretur senex, nec in manus Sylle futuri mox uictoris irrueret [2 1Kb] ? Si enim ad hec eum dii eorum non iuuerunt, non parum est quod fatentur etiam non propitiis diis suis posse accidere homini istam temporalem, quam nimis diligunt, tantam felicitatem; et posse homines, sicut fuit Marius, salute, uiribus, opibus, honoribus, dignitate, longeuitate cumulari et perfrui, diis iratis: posse etiam homines, sicut fuit Regulus, captiuitate, seruitute, inopia, uigiliis, doloribus excruciari et emori, diis amicis. Quod si ita esse concedunt, compendio, nichil eos prodesse, et coli superfluo, confitentur. Nam si uirtutibus animi et probitati uite, cuius premia post mortem speranda sunt, magis contraria ut populus disceret institerunt; si nichil etiam in his transeuntibus et temporalibus bonis, uel eis quos oderunt nocent, uel eis quos diligunt prosunt: utquid coluntur? utquid tanto studio colendi requiruntur? Cur laboriosis tristibusque temporibus, tanquam offensi abscesserint, murmuratur; et propter eos christiana religio conuiciis indignissimis leditur? Si autem habent in his rebus, uel beneficii, uel maleficii potestatem; cur in eis adfuerunt pessimo uiro Mario, et optimo Regulo defuerunt? An ex hoc ipsi intelliguntur iniustissimi et pessimi? Quod  si propterea magis timendi et colendi putantur, neque hoc putentur: neque enim minus eos inuenitur Regulus coluisse, quam Marius. Nec ideo uita pessima eligenda uideatur, quia magis Mario quam Regulo dii fauisse existimantur. Metellus enim, Romanorum laudatissimus, qui habuit quinque filios consulares  , etiam rerum temporalium felix fuit; et Catilina pessimus, oppressus inopia et in bello sui sceleris prostratus infelix: et uerissima atque certissima felicitate prepollent boni Deum colentes, a quo solo conferri potest.

2. Illa igitur respublica malis moribus cum periret, nichil dii eorum pro dirigendis uel pro corrigendis egerunt moribus, ne periret, imo deprauandis et corrumpendis addiderunt moribus, ut periret. Nec se bonos fingant, quod uelut offensi ciuium iniquitate discesserint. Prorsus ibi erant; produntur, conuincuntur: nec subuenire precipiendo, nec latere tacendo potuerunt. Omitto quod Marius a miserantibus Minturnensibus Marice dee in luco eius commendatus est, ut ei omnia prosperaret  ; et ex summa desperatione reuersus incolumis, in Urbem duxit crudelem crudelis exercitum: ubi quam cruenta, quam inciuilis, hostilique immanior eius uictoria fuerit; eos qui scripserunt, legant qui uolunt [1 1Kb] . Sed hoc, ut dixi, omitto: nec Marice nescio cui tribuo Marii sanguineam felicitatem, sed occulte potius prouidentie Dei ad istorum ora claudenda, eosque ab errore liberandos qui non studiis agunt, sed hec prudenter aduertunt. Quia et si aliquid in his rebus demones possunt, tantum possunt, quantum secreto Omnipotentis arbitrio permittuntur; ne magnipendamus terrenam felicitatem, que, sicut Mario, malis etiam plerumque conceditur; nec eam rursus quasi malam arbitremur, cum ea multos etiam pios et bonos unius Dei ueri cultores, inuitis demonibus prepolluisse uideamus; nec eosdem immundissimos spiritus uel propter hec ipsa bona malaue terrena propitiandos aut timendos existimemus. Quia sicut ipsi mali homines in terra, sic etiam illi non omnia que uolunt facere possunt, nisi quantum illius ordinatione sinuntur [2 1Kb] , cuius plene iudicia nemo comprehendit, iuste nemo reprehendit.



CAPUT XXIu.---De Syllanis actibus, quorum se demones ostentauerunt adiutores.

1. Sylla certe ipse, cuius tempora talia fuerunt, ut superiora, quorum uindex esse uidebatur illorum comparatione quererentur, cum primum ad Urbem  contra Marium castra mouisset, adeo leta exta immolanti fuisse scribit Liuius, ut custodiri se Postumius aruspex uoluerit capitis supplicium subiturus, nisi ea que in animo Sylla haberet, diis iuuantibus impleuisset. Ecce non discesserant adytis arisque relictis dii, quando de rerum euentu predicebant, nichilque de ipsius Sylle correctione curabant. Promittebant presagiendo [1 1Kb] felicitatem magnam, nec malam cupiditatem minando frangebant. Deinde cum esset in Asia bellum Mithridaticum gerens, per Lucium Titium ei mandatum est a Ioue, quod esset Mithridatem superaturus: et factum est. Ac postea molienti redire in Urbem, et suas amicorumque iniurias [2 1Kb] ciuili sanguine ulcisci, iterum mandatum est ab eodem Ioue per militem quemdam legionis sexte, prius se de Mithridate prenuntiasse uictoriam, et tunc promittere daturum se potestatem, qua recuperaret ab inimicis rempublicam non sine multo sanguine. Tunc percontatus Sylla, que forma militi uisa fuerit; cum ille indicasset, eam recordatus est quam prius ab illo audierat, qui de Mithridatica uictoria ab eodem mandata pertulerat. Quid hic responderi potest, quare dii curauerint uelut felicia ista nuntiare, et nullus eorum curauerit Syllam monendo corrigere, mala tanta facturum scelestis armis ciuilibus, qualia non fedarent, sed auferrent omnino rempublicam? Nempe intelliguntur demones, sicut sepe dixi, notumque nobis est in Litteris sacris, resque ipse satis indicant, negotium suum agere, ut pro diis habeantur et colantur, et ea illis exhibeantur, quibus ii qui exhibent sociati, unam pessimam causam cum eis habeant in iudicio Dei.

2. Deinde cum uenisset Tarentum Sylla, atque ibi sacrificasset, uidit in capite uitulini iecoris similitudinem corone auree. Tunc Postumius aruspex ille respondit, preclaram ei significare uictoriam, iussitque ut extis illis solus uesceretur. Postea paruo interuallo seruus cuiusdam Lucii Pontii uaticinando clamauit: A Bellona nuntius uenio; uictoria tua est, Sylla. Deinde adiecit, arsurum esse Capitolium. Hoc cum dixisset, continuo egressus e castris, postera die concitatior reuersus est, et Capitolium arsisse clamauit. Arserat autem reuera Capitolium. Quod quidem demoni et preuidere facile fuit, et celerrime nuntiare. Illud sane intende, quod ad causam maxime pertinet, sub qualibus diis esse cupiant qui blasphemant Saluatorem uoluntates fidelium a dominatu demonum liberantem. Clamauit homo uaticinando, uictoria tua est, Sylla; atque ut id diuino spiritu clamare crederetur, nuntiauit etiam aliquid et prope futurum et mox factum, unde longe aberat per quem ille spiritus loquebatur: non tamen clamauit, Ab sceleribus parce, Sylla; que illic uictor tam horrenda commisit, cui corona aurea ipsius uictorie illustrissimum signum in uitulino iecore apparuit. Qualia signa si dii iusti  dare solerent, ac non demones impii, profecto illis extis nefaria potius atque ipsi Sylle grauiter noxia mala futura monstrarent. Neque enim eius dignitati tantum profuit illa uictoria, quantum nocuit cupiditati; qua factum est ut immoderatis inhians, et secundis rebus elatus ac precipitatus, magis ipse periret in moribus, quam inimicos in corporibus perderet. Hec illi dii uere tristia uereque lugenda, non extis, non auguriis, non cuiusquam somnio uel uaticinio prenuntiabant. Magis enim timebant ne corrigeretur, quam ne uinceretur. Imo satis agebant, ut uictor ciuium gloriosus, uictus atque captiuus nefandis uitiis, et per hec ipsis etiam demonibus multo obstrictius subderetur.



CAPUT XXu.---Quantum maligni spiritus ad flagitia incitent homines, cum in committendis sceleribus quasi diuinam exempli sui interponunt auctoritatem.

1. Illinc uero quis non intelligat, quis non uideat, nisi qui tales deos imitari magis elegit, quam diuina gratia ab eorum societate separari, quantum moliantur maligni isti spiritus exemplo suo uelut diuinam auctoritatem prebere sceleribus, quod etiam in quadam Campanie lata planitie, ubi non multo post ciuiles acies nefario prelio conflixerunt, ipsi inter se prius pugnare uisi sunt  ? Namque ibi auditi sunt primum ingentes fragores: moxque multi se uidisse nuntiarunt per aliquot dies duas acies preliari. Que pugna ubi destitit, uestigia quoque uelut hominum et equorum, quanta de illa conflictatione exprimi poterant, inuenerunt. Si ergo ueraciter inter se numina pugnauerunt, iam bella ciuilia excusantur humana [1 1Kb] ; consideretur tamen que sit talium deorum uel malitia, uel miseria: si autem se pugnasse finxerunt, quid aliud egerunt, nisi ut sibi Romani bellando ciuiliter, tanquam deorum exemplo nullum nefas admittere uiderentur? Iam enim ceperant bella ciuilia, et aliquot [2 1Kb] nefandorum preliorum strages exsecranda precesserat: iam multos mouerat quod miles quidam, dum occiso spolia detraheret, fratrem nudato cadauere agnouit, ac detestatus bella ciuilia, se ipsum ibi perimens fraterno corpori adiunxit  . Ut ergo tanti huius mali minime tederet, sed armorum scelestorum magis magisque ardor incresceret, noxii demones [3 1Kb] , quos illi deos putantes colendos et uenerandos arbitrabantur, inter se pugnantes hominibus apparere uoluerunt; ne imitari tales pugnas ciuica trepidaret affectio, sed potius humanum scelus diuino excusaretur exemplo. Hac astutia maligni spiritus etiam ludos, unde multa iam dixi, scenicos sibi dicari sacrarique iusserunt: ubi deorum tanta flagitia theatricis canticis atque fabularum actionibus celebrata, et quisquis eos talia fecisse crederet, et quisquis non  crederet, sed tamen illos libentissime sibi talia uelle [1 1Kb] exhiberi cerneret, securus imitaretur. Ne quis itaque existimaret in deos conuicia potius, quam eis dignum aliquid scriptitasse, ubicumque illos inter se pugnasse pete commemorarunt; ipsi ad decipiendos homines petarum carmina firmauerunt, pugnas uidelicet suas non solum per scenicos in theatro, uerum etiam per se ipsos in campo humanis oculis exhibentes.

2. Hec dicere compulsi sumus, quoniam pessimis moribus ciuium Romanam rempublicam iam antea perditam fuisse, nullamque remansisse ante aduentum Domini nostri Iesu Christi, auctores eorum dicere et scribere minime dubitarunt. Quam perditionem diis suis non imputant, qui mala transitoria, quibus boni, seu uiuant, seu moriantur, perire non possunt, Christo nostro imputant: cum Christus noster tanta frequentet [2 1Kb] pro moribus optimis precepta contra perditos mores; dii uero ipsorum nullis talibus preceptis egerint aliquid cum suo cultore populo, pro illa republica, ne periret; imo eosdem mores uelut suis exemplis auctoritate noxia corrumpendo, egerunt potius ut periret. Quam non ideo tunc periisse quisquam, ut arbitror, iam dicere audebit, quia

Discessere omnes adytis arisque relictis
Di,
uelut amici uirtutibus, cum uitiis hominum offenderentur; quia tot signis extorum, auguriorum, uaticiniorum quibus se tanquam prescios futurorum adiutoresque preliorum iactare et commendare gestiebant, conuincuntur fuisse presentes: qui si uere abscessissent, mitius Romani in bella ciuilia suis cupiditatibus quam illorum instigationibus exarsissent.



CAPUT XXuI.---De secretis demonum monitis, que pertinebant ad bonos mores, cum palam in sacris eorum omnis nequitia disceretur.

1. Que cum ita sint, cum palam aperteque turpitudines crudelitatibus mixte, opprobria numinum et crimina, siue prodita, siue conficta, ipsis exposcentibus, et nisi fieret irascentibus, etiam certis et statis solemnitatibus consecrata illis et dedicata claruerint, atque ad omnium oculos, ut imitanda proponerentur, spectanda processerint: quid est, quod iidem ipsi demones, qui se huiuscemodi uoluptatibus immundos spiritus esse confitentur, qui suis flagitiis et facinoribus, siue indicatis, siue simulatis, eorumque sibi celebratione petita [3 1Kb] ab impudentibus, extorta a pudentibus, auctores se uite sceleste immundeque testantur; perhibentur tamen in adytis suis secretisque penetralibus dare quedam bona precepta de moribus, quibusdam uelut electis sacratis suis  ?  Quod si ita est, hoc ipso callidior aduertenda est et conuincenda malitia spirituum noxiorum. Tanta enim uis est probitatis et castitatis, ut omnis uel pene omnis eius laude moueatur humana natura, nec usque adeo sit turpitudine uitiosa, ut totum amittat sensum honestatis. Proinde malignitas demonum, nisi alicubi se, quemadmodum scriptum in nostris Litteris nouimus, transfiguret in angelos lucis , non implet negotium deceptionis. Foris itaque populis celeberrimo strepitu impietas impura circumsonat, et intus paucis castitas simulata uix sonat: prebentur propatula pudendis, et secreta laudandis: decus latet, et dedecus patet: quod malum geritur, omnes conuocat spectatores; quod bonum dicitur, uix aliquos inuenit auditores: tanquam honesta erubescenda sint, et inhonesta glorianda. Sed ubi hoc, nisi in demonum templis? ubi, nisi in fallacie diuersoriis [1 1Kb] ? Illud enim fit, ut honestiores, qui pauci sunt, capiantur; hoc autem, ne plures, qui sunt turpissimi, corrigantur.

2. Ubi et quando sacrati Celestis  audiebant castitatis precepta, nescimus: ante ipsum tamen delubrum, ubi simulacrum illud locatum conspiciebamus, uniuersi undique confluentes, et ubi quisque poterat stantes, ludos qui agebantur intentissimi spectabamus, intuentes alternante conspectu, hinc meretriciam pompam, illinc uirginem deam; illam suppliciter adorari, ante illam turpia celebrari: non ibi pudibundos mimos, nullam uerecundiorem scenicam uidimus; cuncta obscenitatis implebantur officia. Sciebatur uirginali numini quid placeret, et exhibebatur quod de templo domum matrona doctior reportaret. Nonnulle pudentiores auertebant faciem ab impuris motibus scenicorum, et artem flagitii [1 1Kb] furtiua intentione discebant. Hominibus namque uerecundabantur, ne auderent impudicos gestus ore libero cernere; sed multo minus audebant sacra eius, quam uenerabantur, casto corde damnare. Hoc tamen palam discendum prebebatur in templo, ad quod perpetrandum saltem secretum querebatur in domo: mirante nimium  pudore mortalium, quod humana flagitia [2 1Kb] non libere homines committerent, que apud deos etiam religiose discerent, iratos habituri, nisi etiam exhibere curarent. Quis enim alius spiritus occulto instinctu nequissimas agitans mentes, et instat faciendis adulteriis, et pascitur factis, nisi qui etiam sacris talibus oblectatur, constituens in templis simulacra demonum, amans in ludis simulacra uitiorum; susurrans in occulto uerba iustitie  ad decipiendos etiam paucos bonos, frequentans in aperto inuitamenta nequitie ad possidendos innumerabiles malos?



CAPUT XXuII.---Quanta euersione publice discipline Romani diis suis placandis sacrauerint obscena ludorum.

uir grauis et philosophaster Tullius [1 1Kb] edilis futurus, clamabat in auribus ciuitatis, inter cetera sui magistratus officia sibi Floram matrem ludorum celebritate placandam  : qui ludi tanto deuotius, quanto turpius celebrari solent. Dicit alio loco iam consul in extremis periculis ciuitatis, et ludos per decem dies factos, neque rem ullam que ad placandos deos pertineret, pretermissam  : quasi non satius erat tales deos irritare temperantia, quam placare luxuria; et eos honestate etiam ad inimicitias prouocare, quam tanta deformitate lenire. Neque enim grauius fuerant quamlibet crudelissima immanitate nocituri homines, propter quos placabantur, quam nocebant ipsi, cum uitiositate fedissima placarentur: quandoquidem ut auerteretur quod metuebatur ab hoste in corporibus, eo modo dii conciliabantur, quo uirtus debellaretur in mentibus; qui non opponerentur defensores oppugnatoribus menium, nisi prius fierent expugnatores morum bonorum. Hanc talium numinum placationem petulantissimam, impurissimam, impudentissimam, nequissimam, immundissimam, cuius actores laudanda Romane uirtutis indoles honore priuauit, tribu mouit, agnouit turpes, fecit infames; hanc, inquam, pudendam, uereque religioni auersandam et detestandam talium numinum placationem, has fabulas in deos illecebrosas atque criminosas, hec ignominiosa deorum facta uel scelerate tupiterque commissa [2 1Kb] , uel sceleratius turpiusque conficta, oculis et auribus publicis ciuitas tota discebat: hec commissa numinibus placere cernebat; et ideo non solum illis exhibenda, sed sibi quoque imitanda credebat: non illud nescio quid uelut bonum et honestum, quod tam paucis et tam occulte dicebatur , ut magis ne innotesceret, quam ne non fieret, timeretur.



CAPUT XXuIII.---De Christiane religionis salubritate.

Ab istarum immundissimarum potestatum tartareo iugo et societate penali erui per Christi nomen homines, et in lucem saluberrime pietatis ab illa perniciosissime impietatis nocte transferri, queruntur et murmurant iniqui et ingrati, et illo nefario spiritu altius obstrictiusque possessi [3 1Kb] , quia populi confluunt  ad ecclesias casta celebritate, honesta utriusque sexus discretione: ubi audiant quam bene hic ad tempus uiuere debeant, ut post hanc uitam beate semperque uiuere mereantur; ubi sancta Scriptura iustitieque doctrina de superiore loco in conspectu omnium personante, et qui faciunt, audiant ad premium; et qui non faciunt, audiant ad iudicium. Quo etsi ueniunt quidam talium preceptorum irrisores, omnis eorum petulantia aut repentina immutatione deponitur, aut timore uel pudore comprimitur. Nihil enim eis turpe ac flagitiosum spectandum imitandumque proponitur, ubi ueri Dei aut precepta insinuantur, aut miracula narrantur, aut dona laudantur, aut beneficia postulantur.



CAPUT XXIX.---De abiiciendo cultu deorum cohortatio ad Romanos.

1. Hec potius concupisce, o indoles Romana laudabilis, o progenies Regulorum, Sceuolarum, Scipionum, Fabriciorum: hec potius concupisce, hec ab illa turpissima uanitate et fallacissima demonum malignitate discerne. Si quid in te laudabile naturaliter eminet, nonnisi uera pietate purgatur atque perficitur; impietate autem disperditur [1 1Kb] et punitur. Nunc iam elige quid sequaris, ut non in te, sed in Deo uero sine ullo errore lauderis. Tunc enim tibi gloria popularis adfuit, sed occulto iudicio diuine prouidentie uera religio, quam eligeres, defuit. Expergiscere, dies est; sicut experrecta es in quibusdam, de quorum uirtute perfecta, et pro fide uera etiam passionibus gloriamur, qui usquequaque aduersus potestates inimicissimas confligentes, easque fortiter moriendo uincentes, sanguine nobis hanc patriam peperere suo. Ad quam patriam te inuitamus, et exhortamur ut eius adiiciaris numero ciuium, cuius quodammodo asylum est  uera remissio peccatorum. Non audias degeneres tuos Christo Christianisue detrahentes, et accusantes uelut tempora mala, cum querant tempora quibus non sit quieta uita, sed potius secura nequitia. Hec tibi nunquam nec pro terrena patria placuerunt. Nunc iam celestem arripe, pro qua minimum laborabis, et in ea ueraciter semperque regnabis. Illic enim tibi non uestalis focus  , non lapis Capitolinus  , sed  Deus unus et uerus

   Nec metas rerum, nec tempora ponet,
Imperium sine fine dabit. 

2. Noli deos falsos fallacesque requirere; abiice potius atque contemne, in ueram emicans libertatem. Non sunt dii, maligni sunt spiritus, quibus eterna tua felicitas pena est. Non tam Iuno Troianis, a quibus carnalem originem ducis, arces uidetur inuidisse Romanas, quam isti demones, quos adhuc deos putas, omni generi hominum sedes inuident sempiternas. Et tu ipsa non parua ex parte de talibus iudicasti, quando ludis eos placasti, et per quos homines eosdem ludos fecisti, infames esse uoluisti. Patere asseri libertatem tuam aduersus immundos spiritus, qui tuis ceruicibus imposuerant sacrandam sibi et celebrandam ignominiam suam. Actores criminum diuinorum remouisti ab honoribus tuis: supplica Deo uero, ut a te remoueat illos deos, qui delectantur criminibus suis, seu ueris, quod ignominiosissimum est; seu falsis, quod malitiosissimum est. Bene, quod tua sponte histrionibus et scenicis societatem ciuitatis patere noluisti; euigila plenius: nullo modo his artibus placatur diuina maiestas, quibus humana dignitas inquinatur. Quo igitur pacto deos, qui talibus delectantur obsequiis, haberi putas in numero [1 1Kb] sanctarum celestium potestatum; cum homines per quos eadem aguntur obsequia, non putasti habendos in numero qualiumcumque ciuium Romanorum? Incomparabiliter superna est ciuitas clarior, ubi uictoria, ueritas; ubi dignitas, sanctitas; ubi pax, felicitas; ubi uita, eternitas. Multo minus habet in sua societate tales deos, si tu in tua tales homines habere erubuisti. Proinde si ad beatam peruenire desideras ciuitatem, deuita demonum societatem. Indigne ab honestis coluntur, qui per turpes placantur. Sic isti a tua pietate [2 1Kb] remoueantur purgatione christiana, quomodo illi a tua dignitate remoti sunt notatione censoria. De bonis autem carnalibus, quibus solis mali perfrui uolunt, et de malis carnalibus, que sola perpeti nolunt, quod neque in his habeant, quam putantur habere isti demones, potestatem; quanquam si haberent, deberemus potius etiam ista contemnere, quam propter ista illos colere, et eos colendo ad illa, que nobis inuident, peruenire non posse: tamen nec in istis eos hoc ualere, quod hi putant, qui propter hec eos coli oportere contendunt, deinceps uidebimus, ut hic sit huius uoluminis modus.



LIBER TERTIUS. Ut in superiori libro de malis morum et animi, sic in presenti de corporis externarumque rerum incommodis ostendit Augustinus, Romanos a condita Urbe his assidue uexatos fuisse, atque ad auertenda id genus mala deos falsos, cum ante Christi aduentum libere colerentur, nichil prestitisse.



CAPUT PRIMUM.---De aduersitatibus quas soli mali metuunt, et quas semper passus est mundus, cum deos coleret.


Iam satis dictum arbitror de morum malis et animorum, que precipue cauenda sunt, nichil deos falsos populo cultori suo, quominus eorum malorum aggere premeretur, subuenire curasse; sed potius, ut maxime premeretur, egisse. Nunc de illis malis uideo dicendum, que sola isti perpeti nolunt, qualia sunt fames, morbus, bellum, exspoliatio, captiuitas, trucidatio, et si qua similia iam in primo libro commemorauimus. Hec enim sola mali deputant mala, que non faciunt malos, nec erubescunt inter bona que laudant, ipsi mali esse qui laudant; magisque stomachantur, si uillam malam habeant, quam si uitam: quasi hoc sit hominis maximum bonum, habere bona omnia, preter se ipsum. Sed neque talia mala, que isti sola formidant, dii eorum, quando ab eis libere colebantur, ne illis acciderent, obstiterunt. Cum enim uariis per diuersa loca [1 1Kb] temporibus ante aduentum Redemptoris nostri innumerabilibus nonnullisque etiam incredibilibus cladibus genus contereretur humanum; quos alios quam istos deos mundus colebat, excepto uno populo Hebreo, et quibusdam extra ipsum populum, ubicumque gratia diuina digni occultissimo atque iustissimo Dei iudicio fuerunt  ? uerum ne nimium longum faciam, tacebo aliarum usquequaque gentium mala grauissima: quod ad Romam pertinet Romanumque imperium, tantum loquar; id est, ad ipsam proprie ciuitatem, et quecumque illi terrarum uel societate coniuncte, uel conditione subiecte sunt, que sint perpesse ante aduentum Christi, cum iam ad eius quasi corpus reipublice pertinerent.



CAPUT II.---An dii, qui et a Romanis et a Grecis similiter colebantur, causas habuerint quibus Ilium paterentur exscindi.

Primum ipsa Troia uel Ilium, unde origo est populi Romani (neque enim pretereundum aut dissimulandum est, quod et in primo libro attigi [Cap. 4], eosdem habens deos et colens, cur a Grecis uictum, captum atque deletum est? Priamo, inquiunt, sunt reddita Laomedontea paterna periuria  . Ergo uerum est, quod Apollo atque Neptunus eidem Laomedonti mercenariis operibus seruierunt; illis quippe  promisisse mercedem falsumque iurasse perhibetur. Miror, Apollinem, nominatum diuinatorem, in tanto opificio laborasse, nescientem quod Laomedon fuerat promissa negaturus. Quanquam nec ipsum Neptunum patruum eius, fratrem Iouis, regem maris, decuit ignarum esse futurorum. Nam hunc Homerus de stirpe Aenee, a cuius posteris condita [1 1Kb] Roma est, cum ante illam urbem conditam idem peta fuisse dicatur  , inducit magnum aliquid diuinantem : quem etiam nube rapuit, ut dicit, ne ab Achille occideretur,

cuperet cum uertere ab imo


Structa suis manibus periure menia Troie. 
Nescientes igitur tanti dii, Neptunus et Apollo, Laomedontem sibi negaturum esse mercedem, structores menium Troianorum gratis, et ingratis fuerunt. uideant ne grauius sit tales deos credere, quam diis talibus peierare. Hoc enim nec ipse Homerus facile credidit, qui Neptunum quidem contra Troianos, Apollinem autem pro Troianis pugnantem facit, cum illo periurio ambos fabula narret offensos. Si igitur fabulis credunt, erubescant talia colere numina; si fabulis non credunt, non obtendant Troiana periuria, aut mirentur deos periuria punisse Troiana, amasse Romana. Unde enim coniuratio Catiline in tanta tamque corrupta ciuitate habuit etiam eorum grandem copiam, quos manus atque lingua periurio aut sanguine ciuili alebat  ? Quid enim aliud toties senatores corrupti in iudiciis, toties populus in suffragiis uel in quibusque causis, que apud eum concionibus agebantur, nisi etiam peierando peccabant  ? Namque corruptissimis moribus ad hoc mos iurandi seruabatur antiquus, non ut ab sceleribus metu religionis prohiberentur, sed ut periuria quoque sceleribus ceteris adderentur.



CAPUT III.---Non potuisse offendi deos Paridis adulteterio, quod inter ipsos traditur frequentatum.

Nulla itaque causa est, quare dii, quibus, ut dicunt, steterat illud imperium , cum a Grecis preualentibus probentur uicti,  Troianis peierantibus fingantur irati. Nec adulterio paridis, ut rursus a quibusdam defenduntur, ut Troiam desererent, succensuerunt. Auctores enim doctoresque peccatorum esse assolent, non ultores. Urbem Romam, inquit Sallustius, sicuti ego accepi, condidere atque habuere initio Troiani, qui Aenea duce profugi sedibus incertis uagabantur . Si ergo adulterium Paridis uindicandum numina censuerunt, aut magis in Romanis [1 1Kb] , aut certe etiam in Romanis puniendum fuit; quia Aenee mater  hoc fecit. Sed quomodo in illo illud flagitium oderant, qui in sua socia uenere non oderant  quod cum Anchise commiserat, ex quo Aenean pepererat? An quia illud factum est indignante Menelao, illud autem concedente uulcano  ? Dii enim, credo, non zelant coniuges suas, usque adeo ut eas etiam cum hominibus dignentur habere communes. Irridere fabulas fortassis existimor, nec grauiter agere tanti ponderis causam. Non ergo credamus, si placet, Aenean esse ueneris filium: ecce concedo, si nec Romulum Martis  . Si autem illud, cur non et illud? An deos fas est hominibus feminis, mares autem homines deabus misceri nefas? Dura, uel potius non credenda conditio, quod ex iure ueneris in concubitu Marti licuit, hoc in iure suo ipsi ueneri non licere. At utrumque firmatum est auctoritate Romana. Neque enim minus credidit recentior Cesar auiam uenerem  , quam patrem antiquior Romulus Martem.



CAPUT Iu.---De sententia uarronis, qua utile esse dixit ut se homines diis genitos mentiantur.

Dixerit aliquis: Itane tu ista credis? Ego uero ista non credo. Nam et uir doctissimus eorum uarro falsa hec esse, quamuis non audacter, neque fidenter, pene tamen fatetur. Sed utile esse ciuitatibus dicit, ut se uiri fortes, etiamsi falsum sit, diis genitos esse credant: ut eo modo animus humanus uelut diuine stirpis fiduciam gerens, res magnas aggrediendas presumat audacius, agat uehementius, et ob hoc impleat ipsa securitate felicius. Que uarronis sententia expressa, ut potui, meis uerbis, cernis quam latum locum aperiat falsitati; ut ibi intelligamus plura iam sacra et quasi religiosa potuisse confingi, ubi putata sunt ciuibus etiam de ipsis diis prodesse mendacia.



CAPUT u.---Non probari quod dii adulterium Paridis punierint, quod in Romuli matre non ulti sunt.

Sed utrum potuerit uenus ex concubitu Anchise Aenean parere, uel Mars ex concubitu filie Numitoris Romulum gignere, in medio relinquamus. Nam pene talis questio etiam de Scripturis nostris oboritur, qua queritur utrum preuaricatores angeli cum filiabus hominum concubuerint; unde natis gigantibus, id est  nimium grandibus ac fortibus uiris, tunc terra completa est  . [u.] Proinde ad utrumque interim modo nostra disputatio referatur. Si enim uera sunt, que apud illos de matre Aenee et de patre Romuli lectitantur; quomodo possunt diis adulteria displicere hominum, que in se ipsis concorditer ferunt? Si autem falsa sunt; nec sic quidem possunt irasci ueris adulteriis humanis, qui etiam falsis delectantur suis. Huc accedit, quoniam si illud de Marte non creditur, ut hoc quoque de uenere non credatur, nullo [1 1Kb] diuini concubitus obtentu matris Romuli causa defenditur. Fuit autem sacerdos Syluia [2 1Kb] uestalis, et ideo dii magis in Romanos sacrilegum illud flagitium, quam in Troianos Paridis adulterium, uindicare debuerunt. Nam et ipsi Romani antiqui in stupro de tectas ueste sacerdotes, uiuas etiam defodiebant  adulteras autem feminas, quamuis aliqua damnatione, nulla tamen morte plectebant  : usque adeo grauius que putabant adyta diuina, quam humana cubilia uindicabant.



CAPUT uI.---De parricidio Romuli, quod dii non uindicarunt.

Aliud adiicio, quia si eo usque peccata hominum illis numinibus displicerent, ut offensi Paridis facto desertam Troiam ferro ignibusque donarent; magis eos contra Romanos moueret Romuli frater  occisus, quam contra Troianos Grecus maritus  illusus; magis irritaret parricidium nascentis, quam regnantis adulterium ciuitatis. Nec ad causam, quam nunc agimus, interest, utrum hoc fieri Romulus iusserit, aut Romulus fecerit, quod multi impudentia negant, multi pudore dubitant, multi dolore dissimulant. Nec nos itaque in ea re diligentius requirenda per multorum scriptorum perpensa testimonia demoremur: Romuli fratrem palam constat occisum, non ab hostibus, non ab alienis. Si aut perpetrauit aut imperauit hoc Romulus; magis ipse fuit Romanorum, quam Paris Troianorum caput  : cur igitur Troianis iram deorum prouocauit ille aliene coniugis raptor, et eorumdem deorum tutelam Romanis inuitauit iste sui fratris exstinctor  ? Si autem illud scelus a facto imperioque Romuli alienum est; quoniam debuit utique uindicari, tota hoc illa ciuitas fecit, quod tota contempsit [3 1Kb] ; et non iam fratrem, sed patrem, quod est peius, occidit. Uterque enim fuit conditor, ubi alter scelere ablatus non permissus est esse regnator.  Non est, ut arbitror, quod dicatur quid mali Troia meruerit, ut eam dii desererent, quo posset exstingui; et quid boni Roma, ut eam dii inhabitarent, quo posset augeri: nisi quod uicti inde fugerunt, et se ad istos, quos pariter deciperent, contulerunt. Imo uero et illic manserunt, ad eos more suo decipiendos, qui rursus easdem terras habitarent; et hic easdem artes fallacie sue magis etiam exercendo, maioribus honoribus gloriati sunt.



CAPUT uII.---De euersione Ilii, quod dux Marii Fimbria excidit.

Certe enim ciuilibus iam bellis scatentibus, quid miserum commiserat Ilium, ut a Fimbria, Marianarum partium homine pessimo, euerteretur, multo ferocius atque crudelius, quam olim a Grecis  ? Nam tunc et multi inde fugerunt, et multi captiuati saltem in seruitute uixerunt. Porro autem Fimbria prius edictum proposuit, ne cui parceretur; atque urbem totam cunctosque in ea homines incendio concremauit. Hoc meruit Ilium, non a Grecis, quos sua irritauerat iniquitate, sed a Romanis, quos sua calamitate propagauerat; diis illis communibus ad hec repellenda nichil iuuantibus, seu, quod uerum est, nichil ualentibus. Numquid et tunc

Abscessere omnes adytis arisque relictis
dii, quibus illud oppidum steterat, post antiquos Grecorum ignes ruinasques reparatum? Si autem abscesserant, causam requiro; et oppidanorum quidem quanto inuenio meliorem, tanto deteriorem deorum. Illi enim contra Fimbriam portas clauserant, ut Sylle seruarent integram ciuitatem: hinc eos iratus incendit, uel potius penitus exstinxit. Adhuc autem meliorum partium ciuilium Sylla dux fuit  , adhuc armis rempublicam recuperare moliebatur: horum bonorum initiorum nondum malos euentus habuit. Quid ergo melius ciues illius urbis facere potuerunt? quid honestius? quid fidelius? quid Romana parentela dignius, quam meliori cause Romanorum ciuitatem seruare, et contra parricidam Romane reipublice portas claudere? At hoc eis in quantum exitium uerterit, attendant defensores deorum. Deseruerint dii adulteros, Iliumque flammis Grecorum reliquerint, ut ex eius cineribus Roma castior nasceretur: cur et postea deseruerunt eamdem ciuitatem Romanis cognatam, non rebellantem aduersus Romam nobilem filiam, sed iustioribus eius partibus fidem constantissimam piissimamque seruantem; eamque delendam reliquerunt, non Grecorum uiris fortibus, sed uiro spurcissimo Romanorum? Aut si displicebat diis causa partium Syllanarum, cui seruantes urbem miseri portas clauserant; cur eidem Sylle tanta bona promittebant et prenuntiabant? An et hinc agnoscuntur adulatores felicium potius quam infelicium defensores? Non ergo Ilium etiam tunc, ab eis cum desereretur, euersum est. Nam demones ad decipiendum semper uigilantissimi, quod potuerunt, fecerunt. Euersis quippe et incensis omnibus cum  oppido simulacris, solum Minerue sub tanta ruina templi illius, ut scribit Liuius, integrum stetisse perhibetur  : non ut diceretur,

Dî patrii, quorum semper sub numine Troia est, 
ad eorum laudem; sed ne diceretur,

Excessere omnes adytis arisque relictis
dii, ad eorum defensionem. Illud enim posse permissi sunt, non unde probarentur potentes, sed unde presentes conuincerentur.



CAPUT uIII.---An debuerit diis Iliacis Roma committi.

Diis itaque Iliacis, post Troie ipsius documentum, qua tandem prudentia Roma custodienda commissa est? Dixerit quispiam, iam eos Rome habitare solitos, quando expugnante Fimbria cecidit Ilium. Unde ergo stetit Minerue simulacrum? Deinde, si apud Romam erant, quando Fimbria deleuit Ilium - fortasse apud Ilium erant, quando a Gallis ipsa Roma capta et incensa est: sed ut sunt auditu acutissimi motuque celerrimi, ad uocem anseris cito redierunt, ut saltem Capitolinum collem, qui remanserat, tuerentur: ceterum ad alia defendenda serius sunt redire commoniti.



CAPUT IX.---An illam pacem, que sub Nume regno fuit, deos prestitisse credendum sit.

Hi etiam Numam Pompilium, successorem Romuli, adiuuisse creduntur, ut toto regni sui tempore pacem haberet, et Iani portas, que bellis patere assolent, clauderet  : eo merito scilicet, quia Romanis multa sacra constituit. Illi uero homini pro tanto otio gratulandum fuit, si modo id rebus salubribus scisset impendere, et perniciosissima curiositate neglecta, Deum uerum uera pietate perquirere. Nunc autem non ei dii contulerunt illud otium; sed eum minus fortasse decepissent, si otiosum minime reperissent. Quanto enim minus eum occupatum inuenerunt, tanto magis ipsi occupauerunt. Nam quid ille molitus sit, et quibus artibus deos tales sibi, uel illi ciuitati consociare potuerit, uarro prodit: quod si Domino placuerit, suo diligentius disseretur loco. Modo autem quia de beneficiis eorum questio est, magnum beneficium est pax: sed Dei ueri beneficium est, plerumque etiam sicut sol, sicut pluuia uiteque alia subsidia, super ingratos et nequam. Sed si hoc tam magnum bonum dii illi Rome uel Pompilio contulerunt, cur imperio Romano per ipsa tempora laudabiliora [1 1Kb] id nunquam postea prestiterunt? an utiliora erant sacra, cum instituerentur, quam cum instituta celebrarentur? Atqui tunc nondum erant, sed ut essent addebantur; postea uero iam erant, que ut prodessent custodiebantur. Quid ergo est quod illi quadraginta tres, uel, ut alii uolunt, triginta et nouem  anni in tam longa pace transacti sunt regnante Numa  , et postea sacris institutis, diisque ipsis, qui eisdem sacris fuerant inuitati, iam presidibus atque tutoribus, uix post tam multos annos ab Urbe condita usque ad Augustum, unus pro magno miraculo commemoratur annus post primum bellum Punicum, quo belli portas Romani claudere potuerunt?



CAPUT X.---An optandum fuerit quod tanta bellorum rabie Romanorum augeretur imperium, cum eo studio, quo sub Numa auctum est, et quietum esse potuisset et tutum.

An respondent quod nisi assiduis sibique continuo succedentibus bellis Romanum imperium tam longe lateque non posset augeri, et tam grandi gloria diffamari? Idonea uero causa: ut magnum esset imperium, cur esse deberet inquietum? Nonne in corporibus hominum satius est modicum staturam cum sanitate habere, quam ad molem aliquam giganteam perpetuis afflictionibus peruenire, nec cum perueneris, requiescere, sed quanto grandioribus membris, tanto maioribus agitari malis? Quid autem mali esset, ac non potius plurimum boni, si ea tempora perdurarent, que perstrinxit Sallustius, ubi ait, »Igitur initio reges  diuersi; pars ingenium, alii corpus exercebant: etiam tum uita hominum sine cupiditate agitabatur, sua cuique satis placebant« ? An ut tam multum augeretur imperium, debuit fieri quod uirgilius detestatur, dicens:

Deterior donec paulatim ac decolor etas,
Et belli rabies, et amor successit habendi? .
Sed plane pro tantis bellis susceptis et gestis iusta defensio Romanorum est, quod irruentibus sibi importune inimicis resistere cogebat, non auiditas adipiscende laudis humane, sed necessitas tuende salutis et libertatis. Ita sit plane. Nam postquam res eorum, sicut scribit ipse Sallustius, legibus [1 1Kb] , moribus, agris aucta, satis prospera, satisque pollens uidebatur, sicuti pleraque mortalium habentur, inuidia ex opulentia orta est. Igitur reges populique finitimi bello tentare, pauci ex amicis auxilio esse: nam ceteri metu perculsi a periculis aberant [2 1Kb] . At Romani domi militieque intenti festinare, parare, alius alium hortari, hostibus obuiam ire; libertatem, patriam, parentesque armis tegere. Post ubi pericula uirtute propulerant, sociis atque amicis auxilia portabant, magisque dandis quam accipiendis beneficiis amicitias parabant . Decenter his artibus Roma creuit. Sed regnante Numa, ut tam longa pax esset, utrum irruebant improbi belloque tentabant; an nichil eorum fiebat, ut posset pax illa persistere?  Si enim bellis etiam tum Roma lacessebatur, nec armis arma obuia ferebantur: quibus modis agebatur, ut nulla pugna superati, nullo martio impetu territi sedarentur inimici; his modis semper ageretur, et semper Roma clausis Iani portis pacata regnaret. Quod si in potestate non fuit, non ergo Roma pacem habuit quamdiu dii eorum, sed quamdiu homines finitimi circumquaque uoluerunt, qui eam nullo bello prouocauerunt: nisi forte dii tales etiam id homini uendere audebunt, quod alius homo uoluit siue noluit. Interest quidem iam uitio proprio, malas mentes quatenus sinantur isti demones uel terrere uel excitare: sed si semper hoc possent, nec aliud secretiore ac superiore potestate contra eorum conatum sepe aliter ageretur, semper in potestate haberent paces [1 1Kb] bellicasque uictorias, que semper fere per humanorum animorum motus accidunt: quas tamen plerumque contra eorum fieri uoluntatem, non solum fabule multa mentientes, et uix ueri aliquid uel indicantes uel significantes, sed etiam ipsa Romana confitetur historia.



CAPUT XI.---De simulacro Cumani Apollinis, cuius fletus creditus est cladem Grecorum, quibus opitulari non poterat, indicare.

Neque enim aliunde Apollo ille Cumanus, cum aduersus Acheos regemque Aristonicum bellaretur, quatriduo fleuisse nuntiatus est  : quo prodigio aruspices territi, cum id simulacrum in mare putauissent esse proiiciendum, Cumani senes intercesserunt, atque retulerunt tale prodigium et Antiochi et Perse [2 1Kb] bello in eodem apparuisse figmento: et quia Romanis feliciter prouenisset, ex senatusconsulto eidem Apollini suo dona esse missa testati sunt. Tunc uelut peritiores acciti aruspices responderunt, simulacri Apollinis fletum ideo prosperum esse Romanis, quoniam Cumana [3 1Kb] colonia Greca esset  , suisque terris, unde accitus esset, id est ipsi Grecie, luctum et cladem Apollinem significasse plorantem. Deinde mox regem Aristonicum uictum et captum esse, nuntiatum est; quem uinci utique Apollo nolebat et dolebat, et hoc sui lapidis etiam lacrymis indicabat. Unde non usquequaque incongrue, quamuis fabulosis, tamen ueritati similibus, mores demonum describuntur carminibus petarum. Nam Camillam Diana doluit apud uirgilium, et Pallantem moriturum Hercules fleuit  . Hinc fortassis et Numa Pompilius pace abundans, sed quo donante nesciens, nec requirens; cum cogitaret otiosus, quibusnam diis tuendam Romanam  salutem regnumque committeret, nec uerum illum atque omnipotentem summum Deum curare opinaretur ista terrena, atque recoleret Troianos deos, quos Aeneas aduexerat, neque Troianum, neque Lauiniense ab ipso Aenea conditum regnum diu conseruare potuisse, alios prouidendos existimauit, quos illis prioribus  uel tanquam fugitiuis custodes adhiberet, uel tanquam inualidis adiutores.



CAPUT XII.---Quantos sibi deos Romani preter constitutionem Nume adiecerint, quorum eos numerositas nichil iuuerit.

Nec his sacris tamen Roma dignata est esse contenta, que tam multa illic Pompilius constituerat: nam ipsius summum templum nondum habebat Iouis.  Rex quippe Tarquinius ibi Capitolium fabricauit. Aesculapius autem ab Epidauro ambiuit Romam [1 1Kb] , ut peritissimus medicus in urbe nobilissima artem gloriosius exerceret  . Mater etiam deûm nescio unde, a Pessinunte [2 1Kb] . Indignum enim erat, ut cum eius filius iam colli Capitolino presideret, adhuc ipsa in loco ignobili latitaret. Que tamen si omnium deorum mater est, non solum secuta est Romam quosdam filios suos, uerum et alios precessit etiam secuturos. Miror sane, si ipsa peperit Cynocephalum, qui longe postea uenit ex Aegypto. Utrum etiam dea Febris ex illa nata sit, uiderit Aesculapius pronepos eius. sed undecumque nata sit, non  audebunt eam ignobilem dicere dii peregrini deam ciuem Romanam. Sub hoc tot deorum presidio, quos numerare quis potest, indigenas et alienigenas, celites, terrestres, infernos, marinos, fontanos, fluuiales [3 1Kb] ; et, ut uarro dicit, certos atque incertos, in omnibusque generibus deorum, sicut in animalibus, mares et feminas? sub hoc ergo tot deorum presidio constituta Roma, non tam magnis et horrendis cladibus, quales ex multis paucas commemorabo, agitari affligique debuit. Nimis enim multos deos grandi fumo suo  , tanquam signo dato, ad tuitionem congregauerat; quibus templa, altaria, sacrificia, sacerdotes instituendo atque prebendo, summum uerum Deum, cui uni hec rite gesta debentur, offenderet. Et felicior quidem cum paucioribus uixit: sed quanto maior facta est, sicut nauis nautas, tanto plures adhibendos putauit; credo, desperans pauciores illos, sub quibus in comparatione peioris uite melius uixerat, non sufficere ad opitulandum granditati sue. Primo enim sub ipsis regibus,  excepto Numa Pompilio, de quo iam supra locutus sum, quantum malum discordiosi certaminis fuit, quod fratrem Romuli cegit occidi?



CAPUT XIII.---Quo Iure, quo federe Romani obtinuerint prima coniugia.

Quomodo nec Iuno, que cum Ioue suo iam

   fouebat
Romanos rerum dominos, gentemque togatam, 
nec uenus ipsa Aeneidas suos potuit adiuuare, ut bono et equo more coniugia mererentur, cladesque tanta irruit huius inopie, ut ea dolo raperent, moxque compellerentur pugnare cum soceris; ut misere femine nondum ex iniuria maritis conciliate, iam parentum sanguine dotarentur? At enim uicerunt in hac conflictione Romani uicinos suos. Quantis et quam multis utrimque uulneribus et funeribus tam propinquorum et confinium iste uictorie constiterunt? Propter unum Cesarem socerum et unum generum eius Pompeium, iam mortua Cesaris filia, uxore Pompeii, quanto et quam iusto doloris instinctu Lucanus exclamat,

Bella per Emathios plus quam ciuilia campos,
Iusque datum sceleri canimus! 
uicerunt ergo Romani, ut strage socerorum manibus cruentis ab eorum filiabus amplexus miserabiles extorquerent; nec ille auderent flere patres occisos, ne offenderent uictores maritos; que adhuc illis pugnantibus, pro quibus facerent uota nesciebant  . Talibus nuptiis populum Romanum non uenus, sed Bellona donauit [1 1Kb] : aut fortassis Alecto illa infernalis furia [2 1Kb] , iam eis fauente Iunone, plus in illos habuit licentie, quam cum eius precibus contra Aenean fuerat excitata  . Andromacha felicius captiuata est, quam illa coniugia Romana nupserunt  : licet seruiles, tamen post eius amplexus nullum Troianorum Pyrrhus occidit. Romani autem soceros interficiebant in preliis, quorum iam filias amplexabantur in thalamis. Illa uictori subdita, dolere tantum suorum mortem potuit, non timere: ille sociate bellantibus, parentum suorum mortes procedentibus uiris timebant, redeuntibus dolebant, nec timorem habentes liberum, nec dolorem. Nam propter interitum ciuium, propinquorum, fratrum, parentum, aut pie cruciabantur, aut crudeliter letabantur uictoriis maritorum. Huc accedebat quod, ut sunt alterna bellorum, alique parentum ferro amiserunt uiros, alique utrorumque ferro et parentes et uiros: neque enim et apud Romanos parua fuerunt illa discrimina. Siquidem ad obsidionem quoque peruentum est ciuitatis, clausisque portis se tuebantur: quibus dolo apertis, admissisque hostibus intra menia, in ipso foro scelerata et nimis atrox inter generos socerosque pugna  commissa est  . Et raptores illi etiam superabantur; et crebro fugientes intra domos suas, grauius fedabant pristinas, quamuis et ipsas pudendas lugendasque uictorias  . Hic tamen Romulus de suorum iam uirtute desperans, Iouem rogauit ut starent: atque ille hac occasione nomen Statoris inuenit. Nec finis esset tanti mali, nisi rapte ille laceratis crinibus emicarent, et prouolute parentibus, iram eorum iustissimam, non armis uictricibus, sed supplici pietate sedarent  . Deinde Titum Tatium, regem Sabinorum, socium regni Romulus ferre compulsus est, Germani consortis impatiens: sed quando et istum diu toleraret, qui fratrem geminumque non pertulit? Unde et ipso interfecto, ut maior deus esset, regnum solus obtinuit  . Que sunt ista iura nuptiarum, que irritamenta bellorum, que federa germanitatis, affinitatis, societatis, diuinitatis? que postremo sub tot diis tutoribus uita ciuitatis? uides quanta hinc dici et quam multa possent, nisi que supersunt nostra curaret intentio, et sermo in alia festinaret.



CAPUT XIu.---De impietate belli quod Albanis Romani intulerunt, et de uictoria dominandi libidine adepta.

1. Quid deinde post Numam sub aliis regibus? Quanto malo, non solum suo, sed etiam Romanorum, in bellum Albani prouocati sunt! quia uidelicet pax Nume tam longa uiluerat. Quam crebre strages Romani Albanique exercitus fuerunt, et utriusque comminutio ciuitatis! Alba namque illa, quam filius Aenee creauit Ascanius, Rome mater propior ipsa quam Troia, a Tullo Hostilio rege prouocata conflixit: confligens autem et afflicta est, et afflixit, donec multorum tederet pari defectione certaminum. Tunc euentum belli de tergeminis hinc atque inde fratribus placuit experiri: a Romanis tres Horatii, ab Albanis autem tres Curiatii processerunt; a Curiatiis tribus Horatii duo, ab uno autem Horatio tres Curiatii superati et exstincti sunt  . Ita Roma exstitit uictrix, ea clade etiam in certamine extremo, ut de sex uiuis unus rediret domum. Cui damnum in utrisque? cui luctus, nisi Aenee stirpi, nisi Ascanii posteris, nisi proli ueneris, nisi nepotibus Iouis [1 1Kb] ? nam et hoc plus quam ciuile bellum fuit, quando filia ciuitas cum ciuitate matre pugnauit. Accessit aliud huic tergeminorum pugne ultime atrox atque horrendum malum. Nam ut erant ambo populi prius amici , uni Curiatiorum desponsata fuerat Horatiorum soror: hec posteaquam sponsi spolia [2 1Kb] in uictore fratre conspexit, ab eodem fratre, quoniam fleuit, occisa est. Humanior huius unius femine,  quam uniuersi populi Romani, mihi fuisse uidetur affectus. Illa quem uirum iam fide media retinebat, aut forte etiam ipsum fratrem dolens qui eum occiderat cui sororem promiserat, puto quod non culpabiliter fleuerit. Unde enim apud uirgilium pius Aeneas laudabiliter dolet hostem etiam sua peremptum manu  ? unde Marcellus Syracusanam ciuitatem, recolens eius paulo ante culmen et gloriam sub manus suas subito concidisse, communem cogitans conditionem flendo miseratus est  ? Queso ab humano impetremus affectu, ut femina sponsum suum a fratre suo peremptum sine crimine fleuerit, si uiri hostes a se uictos etiam cum laude fleuerunt. Ergo sponso a fratre illatam mortem quando femina illa flebat, tunc se contra matrem ciuitatem tanta strage bellasse, et tanta hinc et inde cognati cruoris effusione uicisse, Roma gaudebat.

2. Quid mihi obtenditur nomen laudis, nomenque uictorie? Remotis obstaculis insane opinionis facinora nuda cernantur, nuda pensentur, nuda iudicentur. Causa dicatur Albe, sicut Troie adulterium dicebatur. Nulla talis, nulla similis inuenitur: tantum ut resides [1 1Kb] moueret

Tullus in arma uiros, et iam desueta triumphis
Agmina 
Illo itaque uitio tantum scelus perpetratum est socialis belli atque cognati. Quod uitium Sallustius magnum transeunter attingit. Cum enim laudans breuiter antiquiora [2 1Kb] commemorasset tempora, quando uita hominum sine cupiditate agitabatur, et sua cuique satis placebant: »Postea uero,« inquit, »quam in Asia Cyrus, in Grecia Lacedemonii atque Athenienses cepere urbes atque nationes subigere, libidinem dominandi causam belli habere, maximam gloriam in maximo imperio putare« : et cetera que ipse instituerat dicere. Mihi hucusque satis sit eius uerba posuisse. Libido ista dominandi magnis malis agitat et conterit humanum genus. Hac libidine Roma tunc uicta Albam se uicisse triumphabat, et sui sceleris laudem gloriam nominabat. Quoniam laudatur, inquit Scriptura nostra, peccator in desideriis anime sue; et qui iniqua gerit, benedicitur . Fallacia igitur tegmina, et deceptorie dealbationes auferantur a rebus, ut sincero inspiciantur examine. Nemo mihi dicat, Magnus ille atque ille, quia cum illo et illo pugnauit, et uicit. Pugnant etiam gladiatores, uincunt et ipsi: habet premia laudis et illa crudelitas. Sed puto esse satius cuiuslibet inertie penas luere, quam illorum armorum gloriam querere. Et tamen si in arenam procederent pugnaturi inter se gladiatores, quorum alter filius, alter pater esset, tale spectaculum quis ferret? quis non auferret? Quomodo ergo gloriosum alterius matris, alterius filie ciuitatis, inter se armorum potuit  esse certamen? An ideo diuersum fuit, quod arena illa non fuit, et latiores campi non duorum gladiatorum, sed in duobus populis multorum funeribus implebantur; nec amphitheatro cingebantur illa certamina, sed uniuerso orbe, et tunc uiuis, et posteris, quousque ista fama porrigitur, impium spectaculum prebebatur?

3. uim tamen patiebantur studii sui dii illi presides imperii Romani, et talium certaminum tanquam theatrici spectatores, donec Horatiorum soror propter Curiatios tres peremptos etiam ipsa tertia ex altera parte fraterno ferro duobus fratribus adderetur, ne minus haberet mortium etiam Roma que uicerat. Deinde ad fructum uictorie Alba subuersa est: ubi post Ilium, quod Greci euerterunt, et post Lauinium, ubi Aeneas regnum peregrinum atque fugitiuum constituerat [1 1Kb] , tertio loco habitauerant numina illa Troiana. Sed more suo etiam inde iam fortasse migrauerant; ideo deleta est. Discesserant uidelicet »omnes adytis arisque relictis dii, quibus imperium illud steterat.« Discesserant sane ecce iam tertio, ut eis quarta Roma prouidentissime crederetur. Displicuerat enim et Alba, ubi Amulius expulso fratre  , et Roma placuerat, ubi Romulus occiso fratre  regnauerat. Sed antequam Alba dirueretur, transfusus est, inquiunt, populus eius in Romam, ut ex utraque una ciuitas fieret. Esto, ita factum sit: urbs tamen illa, Ascanii regnum et tertium domicilium Troianorum deorum, ab urbe filia mater euersa est. Ut autem belli reliquie e duobus populis unum facerent miserabile coagulum, multus ante fusus utriusque sanguis fuit. Quid iam singillatim dicam sub ceteris regibus toties eadem bella renouata, que uictoriis finita uidebantur, et tantis stragibus iterum iterumque confecta, iterum iterumque post fedus et pacem inter generos et soceros et eorum stirpem posterosque repetita? Non paruum indicium calamitatis huius fuit, quod portas belli nullus clausit illorum. Nullus ergo illorum sub tot diis presidibus in pace regnauit.



CAPUT Xu.---Qualis Romanorum regum uita atque exitus fuerit.

1. Ipsorum autem regum qui exitus fuerunt? De Romulo uiderit adulatio fabulosa, qua perhibetur receptus in celum: uiderint quidam scriptores eorum, qui eum propter ferocitatem a senatu discerptum esse dixerunt, subornatumque nescio quem Iulium Proculum, qui eum sibi apparuisse diceret, eumque per se populo mandasse Romano, ut inter numina coleretur; eoque modo populum, qui contra senatum intumescere ceperat, repressum atque sedatum  . Acciderat enim et solis defectio, quam certa ratione sui cursus effectam imperita nesciens multitudo meritis Romuli tribuebat. Quasi uero si luctus  ille solis fuisset, non magis ideo credi deberet occisus, ipsumque scelus auersione etiam diurni luminis indicatum: sicut reuera factum est, cum Dominus crucifixus est crudelitate atque impietate Iudeorum . Quam solis obscurationem non ex canonico siderum cursu accidisse, satis ostendit, quod tunc erat pascha Iudeorum; nam plena luna solemniter agitur: regularis autem solis defectio non nisi lune fine contingit. Satis et Cicero illam inter deos Romuli receptionem putatam magis significat esse, quam factam, quando et laudans eum in libris de Republica , Scipionisque sermone: »Tantum est,« inquit, »consecutus, ut cum subito sole obscurato non comparuisset, deorum in numero collocatus putaretur: quam opinionem nemo unquam mortalis assequi potuit sine eximia uirtutis gloria.« Quod autem dicit, eum subito non comparuisse, profecto ibi intelligitur aut uiolentia tempestatis, aut cedis facinorisque secretum. Nam et alii scriptores eorum defectioni solis addunt etiam subitam tempestatem, que profecto aut occasionem sceleri prebuit, aut Romulum ipsa consumpsit. De Tullo quippe etiam Hostilio, qui tertius a Romulo rex fuit, qui et ipse fulmine absumptus est, dicit in eisdem libris idem Cicero, propterea et istum non creditum in deos [1 1Kb] receptum tali morte, quia fortasse quod erat in Romulo probatum  Romani uulgare noluerunt, id est uile facere, si hoc et alteri facile tribueretur  . Dicit etiam aperte in Inuectiuis, »Illum qui hanc urbem condidit, Romulum ad deos immortales beneuolentia famaque sustulimus« : ut non uere factum sed propter merita uirtutis eius beneuolentia iactatum diffamatumque monstraret. In Hortensio uero dialogo cum de solis canonicis defectionibus loqueretur, »Ut easdem,« inquit, »tenebras efficiat, quas effecit in interitu Romuli, qui obscuratione [2 1Kb] solis est factus.« Certe hic minime timuit hominis interitum dicere, quia disputator magis quam laudator fuit.

2. Ceteri autem reges populi Romani, excepto Numa Pompilio et Anco Martio, qui morbo interierunt, quam horrendos exitus habuerunt? Tullus, ut dixi, Hostilius, uictor et euersor Albe, cum tota domo sua fulmine concrematus est. Priscus Tarquinius per sui decessoris filios interemptus est. Seruius Tullius generi sui Tarquinii Superbi, qui ei successit in regnum, nefario scelere occisus est. Nec »discessere adytis arisque relictis dii,« tanto in optimum illius populi regem parricidio perpetrato, quos dicunt, ut hoc misere Troie facerent, eamque Grecis diruendam exurendamque relinquerent, adulterio Paridis fuisse commotos. Sed insuper interfecto a se socero Tarquinius ipse successit. Hunc illi dii nefarium parricidam soceri interfectione regnantem, insuper  multis bellis uictoriisque gloriantem, et de manubiis [1 1Kb] Capitolium fabricantem, non abscedentes, sed presentes manentesque uiderunt, et regem suum Iouem in illo altissimo templo, hoc est in opere parricide, sibi presidere atque regnare perpessi sunt. Neque enim adhuc innocens Capitolium struxit, et postea malis meritis Urbe pulsus est: sed ad ipsum regnum, in quo Capitolium fabricaret, immanissimi sceleris perpetratione peruenit. Quod uero eum Romani regno postea depulerunt, ac secluserunt menibus ciuitatis, non ipsius de Lucretie stupro, sed filii peccatum fuit, illo non solum nesciente, sed etiam absente commissum. Ardeam ciuitatem tunc oppugnabat, et pro populo Romano bellum gerebat: nescimus quid faceret, si ad eius notitiam flagitium filii deferretur. Et tamen inexplorato eius iudicio et inexperto, ei populus ademit imperium; et recepto exercitu, a quo deseri iussus est, clausis deinde portis non siuit intrare redeuntem  . At ille post bella grauissima, quibus eosdem Romanos concitatis finitimis attriuit, posteaquam desertus ab eis quorum fidebat auxilio, regnum recipere non eualuit [2 1Kb] , in oppido Tusculo Rome uicino quatuordecim, ut fertur, annos priuatam uitam quietus habuit, et cum uxore consenuit  , optabiliore fortassis exitu, quam socer eius generi sui facinore, nec ignorante filia, sicut perhibetur, exstinctus  . Nec tamen istum Tarquinium Romani crudelem aut sceleratum, sed superbum appellauerunt, fortassis regios eius fastus alia superbia non ferentes. Nam scelus occisi ab eo soceri optimi regis sui usque adeo contempserunt, ut eum regem suum facerent: ubi miror si non scelere grauiore mercedem tantam tanto sceleri reddiderunt. Nec »discessere adytis arisque relictis dii.« Nisi forte quispiam sic defendat istos deos, ut dicat eos ideo mansisse Rome, quo possent Romanos magis punire suppliciis, quam beneficiis adiuuare, seducentes eos uanis uictoriis et bellis grauissimis conterentes. Hec fuit Romanorum uita sub regibus laudabili tempore illius reipublice usque ad expulsionem Tarquinii Superbi per ducentos ferme et quadraginta et tres annos, cum ille omnes uictorie tam multo sanguine et tantis empte calamitatibus, uix illud imperium intra uiginti ab Urbe millia [3 1Kb] dilatauerint: quantum spatium absit ut saltem alicuius Getule ciuitatis  nunc territorio comparetur!



CAPUT XuI.---De primis apud Romanos consulibus, quorum alter alterum patria pepulit, moxque Rome post atrocissima parricidia a uulnerato hoste uulneratus interiit.


Huic tempori adiiciamus etiam tempus illud, quousque dicit Sallustius  equo et modesto iure agitatum, dum metus a Tarquinio et graue bellum cum Etruria positum est. Quamdiu enim Etrusci Tarquinio. redire in regnum conanti opitulati sunt, graui bello Roma concussa est. Ideo dicit equo et modesto iure gestam rempublicam metu premente, non persuadente iustitia. In quo breuissimo tempore quam funestus ille annus fuit, quo primi consules creati sunt, expulsa regia potestate? Annum quippe suum non compleuerunt. Nam Iunius Brutus exhonoratum eiecit Urbe collegam Lucium Tarquinium Collatinum; deinde mox ipse in bello cecidit mutuis cum hoste uulneribus  , occisis a se ipso primitus filiis suis et uxoris sue fratribus, quod eos pro restituendo Tarquinio coniurasse cognouerat. Quod factum uirgilius posteaquam laudabiliter commemorauit, continuo clementer exhorruit. Cum enim dixisset,

   Natosque pater noua bella mouentes
Ad penam pulchra pro libertate uocabit;
mox deinde exclamauit, et ait

Infelix! utcumque ferent ea facta minores.
Quomodolibet, inquit, ea facta posteri ferant, id est preferant et extollant; qui filios occidit, infelix est. Et tanquam ad consolandum infelicem, subiunxit:

uicit amor patrie, laudumque immensa cupido. 
Nonne in hoc Bruto, qui et filios occidit, et a se percusso hosti filio Tarquinii mutuo percussus superuiuere non potuit, eique potius ipse Tarquinius superuixit, Collatini college uidetur innocentia uindicata, qui bonus ciuis hoc Tarquinio pulso passus est quod tyrannus ipse Tarquinius? Nam et idem Brutus consanguineus Tarquinii fuisse perhibetur. Sed Collatinum uidelicet similitudo nominis pressit, quia etiam Tarquinius uocabatur. Mutare ergo nomen, non patriam cogeretur: postremo in eius nomine [1 1Kb] hoc uocabulum minus esset, L. Collatinus tantummodo uocaretur. Sed ideo non amisit quod sine ullo detrimento posset amittere, ut et honore primus consul et ciuitate bonus ciuis carere iuberetur. Etiamne ista est gloria Iunii Bruti detestanda iniquitas et nichilo utilis reipublice? Etiamne ad hanc perpetrandam,

uincit amor patrie, laudumque immensa cupido?
Iam expulso utique Tarquinio tyranno [2 1Kb] , consul cum Bruto creatus est maritus Lucretie L. Tarquinius  Collatinus. Quam iuste populus mores in ciue, non nomen attendit! quam iniuste [1 1Kb] Brutus collegam prime ac noue illius potestatis, quem posset, si hoc offendebatur, nomine tantum priuare, et patria priuauit et honore? Hec mala facta sunt, hec aduersa acciderunt, quando in illa republica equo et modesto iure agitatum est. Lucretius quoque, qui in locum Bruti fuerat subrogatus, morbo, antequam idem annus terminaretur, absumptus est. Ita P. ualerius, qui successerat Collatino, et M. Horatius, qui pro defuncto Lucretio suffectus fuerat, annum illum funereum atque tartareum, qui consules quinque habuit, compleuerunt: quo anno consulatus ipsius nouum honorem ac potestatem auspicata est Romana respublica.



CAPUT XuII.---Post initia consularis imperii, quibus malis uexata fuerit Romana respublica, diis non opitulantibus quos colebat.

1. Tunc iam diminuto paululum metu, non quia bella conquieuerant, sed quia non tam graui pondere urgebant, finito scilicet tempore quo equo et modesto iure agitatum est, secuta sunt que idem Sallustius  breuiter explicat: Dein seruili imperio patres plebem exercere, de uita atque tergo regio more consulere, agro pellere, et ceteris expertibus soli in imperio agere. Quibus seuitiis, et maxime fenore oppressa plebes [2 1Kb] , cum assiduis bellis tributum et militiam simul toleraret, armata montem Sacrum atque Auentinum insedit: tumque tribunos plebis et alia sibi iura parauit. Discordiarum et certaminis utrimque finis fuit secundum bellum Punicum. [XuII.] Quid itaque ego tantas moras uel scribens patiar, uel lecturis afferam? Quam misera fuerit illa respublica tam longa etate per tot annos usque ad secundum bellum Punicum, bellis forinsecus inquietare non desistentibus et intus discordiis seditionibusque ciuilibus, a Sallustio breuiter intimatum est. Proinde uictorie ille non solida beatorum gaudia fuerunt, sed inania solatia miserorum, et ad alia atque alia sterilia [3 1Kb] mala subeunda illecebrosa incitamenta minime quietorum. Nec nobis, quia hec dicimus, boni Romani prudentesque succenseant: quanquam de hac re nec petendi sint, nec monendi, quando eos minime succensuros esse certissimum est. Neque enim grauius uel grauiora dicimus auctoribus eorum, et stilo et otio multum impares: quibus tamen ediscendis et ipsi elaborauerunt, et filios suos elaborare compellunt. Qui autem succensent, quando me ferrent, si ego dicerem, quod Sallustius  ait? Plurime turbe, seditiones, et ad postremum bella ciuilia orta sunt, dum pauci potentes, quorum in gratiam plerique concesserant, sub honesto patrum aut plebis nomine dominationes affectabant; bonique et mali ciues appellati, non ob merita in rempublicam, omnibus pariter corruptis, sed uti quisque locupletissimus et iniuria ualidior, quia presentia defendebat, pro bono ducebatur Porro si illi scriptores  historie ad honestam libertatem pertinere arbitrati sunt, mala ciuitatis proprie non tacere, quam multis locis magno preconio laudare compulsi sunt, cum aliam ueriorem, quo ciues eterni legendi sunt, non haberent: quid nos facere conuenit, quorum spes quanto in Deo melior et certior, tanto maior debet esse libertas, cum mala presentia Christo nostro imputant, ut infirmiores imperitioresque mentes alienentur ab ea ciuitate, in qua sola iugiter feliciterque uiuendum est? Nec in deos eorum horribilora nos dicimus, quam eorum identidem auctores, quos legunt et predicant: quandoquidem et ex ipsis que diceremus accepimus, et nullo modo dicere uel talia, uel cuncta sufficimus.

2. Ubi erant ergo illi dii, qui propter e xiguam fallacemque huius mundi felicitatem colendi existimantur; cum Romani, quibus se colendos mendacissima astutia uenditabant, tantis calamitatibus uexarentur? Ubi erant, quando ualerius consul ab exsulibus et seruis incensum [1 1Kb] Capitolium cum defensaret, occisus est  ? Faciliusque ipse prodesse potuit edi Iouis, quam illi turba tot numinum cum suo maximo atque optimo rege, cuius templum liberauerat, subuenire Ubi erant, quando densissimis fatigata ciuitas seditionum malis, cum legatos Athenas missos ad leges mutuandas paululum quieta opperiretur, graui fame pesti lentiaque uastata est  ? Ubi erant, quando rursus populus, cum fame laboraret, prefectum annone primum creauit; atque illa fame inualescente, Spurius Melius [2 1Kb] , qui esurienti multitudini frumenta largitus est, regni affectati crimen incurrit, et eiusdem prefecti instantia per dictatorem L. Quintium etate decrepitum, a Quinto Seruilio magistro equitum cum maximo et periculosissimo tumultu ciuitatis occisus est  ? Ubi erant, quando pestilentia maxima exorta, diis inutilibus sine remedio populus diu multumque fatigatus [3 1Kb] noua lectisternia, quod nunquam antea fecerat, exhibenda arbitratus est  ? Lecti autem sternebantur in honorem deorum, unde hoc sacrum uel potius sacrilegium nomen accepit. Ubi erant, quando per decem continuos annos male pugnando crebras et magnas clades apud ueios exercitus Romanus acceperat, nisi per Furium Camillum tandem subueniretur, quem postea ciuitas ingrata damnauit  ? Ubi erant, quando Galli Romam ceperunt, spoliauerunt, incenderunt,  cedibus impleuerunt  ? Ubi erant, cum illa insignis pestilentia tam ingentem stragem dedit, qua et ille Furius Camillus exstinctus est, qui rempublicam ingratam et a ueientibus ante defendit, et de Gallis postea uindicauit  ? In hac pestilentia scenicos ludos, aliam nouam pestem, non corporibus Romanorum, sed, quod est multo perniciosius, moribus intulerunt  . Ubi erant, quando alia pestilentia grauis de uenenis matronarum exorta credita est, quarum supra fidem multarum atque nobilium mores deprehensi sunt omni pestilentia grauiores  ? uel quando in Caudinas furculas [1 1Kb] a Samnitibus obsessi ambo cum exercitu consules fedus cum eis fedum facere coacti sunt; ita ut equitibus Romanis sexcentis obsidibus datis, ceteri amissis armis aliisque spoliati priuatique tegminibus, sub iugum hostium cum uestimentis singulis mitterentur  ? uel quando graui pestilentia ceteris laborantibus multi etiam in exercitu icti fulmine perierunt  ? uel quando item alia intolerabili pestilentia Aesculapium ab Epidauro quasi medicum deum Roma aduocare atque adhibere compulsa est  ? quoniam regem omnium Iouem, qui iam diu in Capitolio sedebat, multa stupra, quibus adolescens uacauerat, non permiserant fortasse discere medicinam. uel cum conspirantibus uno tempore hostibus, Lucanis, Brutiis, Samnitibus, Etruscis et Senonibus Gallis, primo ab eis legati perempti sunt, deinde cum pretore oppressus exercitus, septem tribunis cum illo pereuntibus et militum tredecim millibus? uel quando post graues et longas Rome seditiones, quibus ad ultimum plebs in Ianiculum hostili direptione [2 1Kb] secesserat, huius mali tam dira calamitas erat, ut eius rei causa, quod in extremis periculis fieri solebat, dictator crearetur Hortensius, qui, plebe reuocata, in eodem magistratu exspirauit, quod nulli dictatori ante contigerat, et quod illis diis iam presente Aesculapio grauius crimen fuit.

3. Tum uero tam multa bella ubique crebruerunt, ut inopia militum proletarii illi, qui eo quod proli gignende uacabant, ob egestatem militare non ualentes, hoc nomen acceperant, militie conscriberentur. Accitus etiam a Tarentinis Pyrrhus, rex Grecie, tunc ingenti gloria celebratus, Romanorum hostis effectus est. Cui sane de rerum futuro euentu consulenti, satis urbane Apollo sic ambiguum oraculum edidit, ut e duobus quidquid accidisset, ipse diuinus haberetur. Ait enim: Dico te, Pyrrhe, uincere posse Romanos. Atque ita siue Pyrrhus a Romanis, siue Romani  a Pyrrho uincerentur, securus fatidicus utrumlibet exspectaret euentum. Que tunc et quam horrenda utriusque exercitus clades? In qua tamen superior Pyrrhus exstitit, ut iam posset Apollinem pro suo intellectu predicare diuinum; nisi proxime alio prelio Romani abscederent superiores. Atque in tanta strage bellorum etiam pestilentia grauis exorta est mulierum: nam priusquam maturos partus ederent, grauide moriebantur. Ubi se, credo, Aesculapius excusabat, quod archiatrum [1 1Kb] , non obstetricem profitebatur. Pecudes quoque similiter interibant, ita ut iam defecturum genus animalium crederetur. Quid hiems illa memorabilis tam incredibili immanitate seuiens, ut niuibus horrenda altitudine etiam in foro per dies quadraginta manentibus, Tiberis quoque glacie duraretur [2 1Kb] , si nostris temporibus accidisset, que isti et quanta dixissent? Quid illa itidem ingens pestilentia, quamdiu seuiuit, quam multos peremit? Que cum in annum alium multo grauius tenderetur, frustra presente Aesculapio, aditum est ad libros Sibyllinos  . In quo genere oraculorum, sicut Cicero in libris de Diuinatione commemorat, magis interpretibus, ut possunt seu uolunt, dubia coniectantibus, credi solet . Tunc ergo dictum est eam esse causam pestilentie, quod plurimas edes sacras multi occupatas priuatim tenerent: sic interim a magno imperitie uel desidie crimine Aesculapius liberatus est. Unde autem a multis edes ille fuerant occupate, nemine prohibente, nisi quia tante numinum turbe diu frustra fuerat supplicatum; atque ita paulatim loca deserebantur a cultoribus, ut tanquam uacua sine ullius offensione possent humanis saltem usibus uindicari? Nam que tunc uelut ad sedandam pestilentiam diligenter repetita atque reparata, nisi postea eodem modo neglecta atque usurpata latitarent, non utique magne peritie uarronis tribueretur, quod scribens de edibus sacris tam multa ignorata commemorat. Sed tunc interim elegans, non pestilentie depulsio, sed deorum excusatio procurata est.



CAPUT XuIII.---Quante clades Romanos sub bellis Punicis triuerint, frustra deorum presidiis expetitis.

1. Iam uero Punicis bellis, cum inter utrumque imperium uictoria diu anceps atque incerta penderet, populique duo preualidi impetus in alterutrum fortissimos et opulentissimos agerent, quot minutiora regna contrita sunt? que urbes ample nobilesque delete? quot afflicte, quot perdite ciuitates? quam longe lateque tot regiones terreque uastate sunt? quoties uicti hinc atque inde uictores? quid hominum consumptum est, uel pugnantium militum, uel ab armis uacantium populorum? quanta uis nauium marinis etiam preliis oppressa, et diuersarum tempestatum uarietate submersa est? Si enarrare uel commemorare conemur, nichil aliud quam scriptores etiam nos erimus historie. Tunc magno metu perturbata Romana ciuitas ad remedia uana et ridenda currebat. Instaurati sunt ex auctoritate librorum Sibyllinorum ludi seculares,  quorum celebritas inter centum annos fuerat instituta, felicioribusque temporibus memoria negligente perierat. Renouarunt etiam pontifices ludos sacros inferis, et ipsos abolitos annis retrorsum melioribus. Nimirum enim quando renouati sunt, tanta copia morientium ditatos inferos etiam ludere delectabat: cum profecto miseri homines ipsa rabida bella et cruentas animositates funereasque hinc atque inde uictorias, magnos agerent ludos demonum et opimas epulas inferorum. Nihil sane miserabilius primo bello Punico accidit, quam quod ita Romani uicti sunt, ut etiam Regulus ille caperetur, cuius in primo et in altero libro mentionem fecimus , uir plane magnus et uictor antea domitorque Penorum: qui etiam ipsum primum bellum Punicum confecisset, nisi auiditate nimia laudis et glorie duriores conditiones, quam ferre possent, fessis Carthaginensibus imperasset. Illius uiri et captiuitas inopinatissima, et seruitus indignissima, et iuratio fidelissima, et mors crudelissima si deos illos non cogit erubescere, uerum est quod erei sunt, et non habent sanguinem.

2. Nec mala illo tempore grauissima intra menia defuerunt. Nam exundante nimis ultra morem fluuio Tiberino pene omnia urbis plana subuersa sunt; allis impetu quasi torrentis impulsis, aliis uelut stagno diuturno madefactis atque sublapsis. Istam deinde pestem ignis perniciosior subsecutus est, qui correptis circa forum quibusque celsioribus, etiam templo ueste suo familiarissimo non pepercit, ubi ei ueluti uitam perpetuam diligentissima substitutione lignorum, non tam honorate quam damnate uirgines donare consueuerant. Tunc uero illic ignis, non tantum uiuebat, sed etiam seuiebat. Cuius impetu exterrite uirgines, sacra illa fatalia, que iam tres, in quibus fuerant, presserant ciuitates  , cum ab illo incendio liberare non possent, Metellus pontifex sue quodam modo salutis oblitus irruens ea semiustulatus abripuit  . Neque enim uel ipsum ignis agnouit: aut uero erat ibi numen, quod non etiam, si fuisset, fugisset. Homo igitur potius sacris ueste, quam illa homini prodesse potuerunt. Si autem a se ipsis ignem non repellebant, ciuitatem, cuius salutem tueri putabantur, quid contra illas aquas flammasque poterant adiuuare? sicut etiam res ipsa nichil ea prorsus potuisse patefecit. Hec istis nequaquam obiicerentur a nobis, si illa sacra dicerent, non tuendis his bonis temporalibus instituta, sed significandis eternis; et ideo, cum [1 1Kb] ea quod corporalia uisibiliaque essent, perire contingeret, nichil his rebus minui, propter quas fuerant instituta, et posse ad eosdem usus denuo reparari. Nunc uero cecitate mirabili [2 1Kb] , eis sacris que perire possint, fieri potuisse existimant, ut salus terrena et temporalis felicitas ciuitatis perire non posset. Proinde cum illis etiam manentibus sacris, uel salutis contritio, uel infelicitas irruisse  monstratur, mutare sententiam, quam defendere nequeunt, erubescunt [1 1Kb] .



CAPUT XIX.---De afflictione belli Punici secundi, qua uires partis utriusque consumpte sunt.

Secundo autem bello Punico nimis longum est commemorare clades duorum populorum, tam longe secum lateque pugnantium; ita ut his quoque fatentibus, qui non tam narrare bella Romana, quam Romanum imperium laudare instituerunt, similior uicto fuerit ille qui uicit  . Annibale quippe ab Hispania surgente, et Pyreneis montibus superatis, Gallia transcursa, Alpibusque disruptis, tam longo circuitu auctis uiribus, cuncta uastando aut subigendo, torrentis modo Italie faucibus irruente, quam cruenta bella gesta sunt, quam multa prelia [2 1Kb] ! Quoties Romani superati! quam multa ad hostem oppida defecerunt, quam multa capta et oppressa! quam dire pugne, et toties Annibali Romana clade gloriose! De Cannensi autem mirabiliter horrendo malo quid dicam, ubi Annibal cum esset crudelissimus, tamen tanta inimicorum atrocissimorum cede satiatus, parci iussisse perhibetur  ? Unde tres modios annulorum aureorum Carthaginem misit  : quo intelligerent tantam in illo prelio dignitatem cecidisse Romanam, ut facilius eam caperet mensura quam numerus; atque hinc strages turbe cetere, tanto utique numerosioris, quanto infimioris [3 1Kb] , que sine annulis iacebat, coniicienda potius quam nuntianda putaretur. Denique tanta militum inopia secuta est, ut Romani reos facinorum proposita impunitate colligerent, seruitia libertate donarent, atque ex illis pudendus [4 1Kb] non tam suppleretur quam institueretur exercitus. Seruis itaque, imo ne faciamus iniuriam, iam libertis pro Romana republica pugnaturis arma defuerunt. Detracta sunt templis, tanquam Romani diis suis dicerent, Ponite que tam diu inaniter habuistis, ne forte aliquid utile inde facere possint nostra mancipia, unde uos, nostra numina, nichil facere potuistis. Tunc etiam stipendiis sufficiendis cum defecisset erarium, in usus publicos opes uenere priuate, adeo unoquoque id quod habuit conferente, ut preter singulos annulos aureos singulasque bullas, miserabilia dignitatis insignia, nichil sibi auri senatus ipse, quanto magis ceteri ordines tribusque relinquerent  ! Quis ferret istos, si nostris temporibus ad hanc inopiam cogerentur, cum eos modo uix feramus, quando pro superflua uoluptate plura donantur histrionibus, quam  tunc legionibus pro extrema salute collata sunt?



CAPUT XX.---De exitio Saguntinorum, quibus propter Romanorum amicitiam pereuntibus dii Romani auxilium non tulerunt.

Sed in his omnibus belli Punici secundi malis, nichil miserabilius ac miserabili querela dignius, quam exitium Saguntinorum fuit  . Hec quippe Hispanie ciuitas amicissima populi Romani, dum eidem populo fidem seruat, euersa est. Hinc enim Annibal fracto federe Romanorum, causas quesiuit quibus eos irritaret ad bellum. Saguntum ergo ferociter obsidebat: quod ubi Rome auditum est, missi legati ad Annibalem, ut ab eius obsidione discederet. Contempti Carthaginem pergunt, querimoniamque deponunt federis rupti, infectoque negotio Romam redeunt. Dum he more aguntur, misera illa ciuitas opulentissima, sue reipublice Romaneque carissima, octauo uel nono a Penis mense deleta est. Cuius interitum legere, quanto magis scribere, horroris est. Breuiter tamen eum commemorabo: ad rem quippe que agitur, multum pertinet. Primo fame contabuit: nam etiam suorum cadaueribus a nonnullis pasta perhibetur. Deinde omnium fessa rerum, ne saltem captiua in manus Annibalis perueniret, ingentem rogum publice struxit, in quem ardentem ferro etiam trucidatos omnes se suosque miserunt. Hic aliquid agerent dii helluones [1 1Kb] atque nebulones, sacrificiorum adipibus inhiantes, et fallacium diuinationum caligine decipientes: hic aliquid agerent, ciuitati populi Romani amicissime subuenirent, fidei conseruatione pereuntem perire non sinerent. Ipsi utique medii prefuerunt, cum Romane reipublice interiecto federe copulata est. Custodiens itaque fideliter quod ipsis presidibus placito iunxerat, fide uinxerat, iuratione constrinxerat, a perfido obsessa, oppressa, consumpta est. Si ipsi dii tempestate atque fulminibus Annibalem postea Romanis proximum menibus terruerunt, longeque miserunt  ; tunc primum tale aliquid facerent. Audeo quippe dicere, honestius illos pro amicis Romanorum, ideo periclitantibus ne Romanis frangerent fidem, et nullam opem tunc habentibus, quam pro ipsis Romanis, qui pro se pugnabant, atque aduersus Annibalem opulenti erant, potuisse tempestate seuire. Si ergo tutores essent Romane felicitatis et glorie, tam graue ab ea crimen Saguntine calamitatis auerterent: nunc uero quam stulte creditur diis illis defensoribus Romam uictore Annibale non perisse, qui Saguntine urbi non potuerunt, ne pro eius periret amicitia, subuenire? Si Saguntinorum christianus populus esset, et huiusmodi aliquid pro fide euangelica pateretur, quanquam se ipse nec ferro, nec ignibus corrupisset; sed tamen si pro fide euangelica excidium pateretur, ea spe pateretur qua in Christum crediderat, non mercede breuissimi temporis, sed eternitatis intermine  [1 1Kb] . Pro istis autem diis, qui propterea coli perhibentur, qui propterea colendi requiruntur, ut harum labentium atque transeuntium rerum felicitas tuta sit, quid nobis defensores et excusatores eorum de Saguntinis pereuntibus respondebunt, nisi quod de illo Regulo exstincto? Hoc quippe interest, quod ille unus homo, hec tota ciuitas; utriusque tamen interitus causa conseruatio fidei fuit. Propter hanc enim ad hostes et redire ille uoluit, et noluit ista transire. Conseruata ergo prouocat deorum iram fides? an possunt et diis propitiis perire non solum quique homines, uerum etiam integre ciuitates? Utrum uolunt, eligant. Si enim fidei seruate irascuntur illi dii, querant perfidos a quibus colantur: si autem etiam illis propitiis multis grauibusque cruciatibus afflicti, interire homines ciuitatesque possunt, nullo fructu felicitatis huius coluntur. Desinant igitur succensere, qui sacris deorum suorum perditis se infelices esse factos putant. Possent enim illis non solum manentibus, uerum etiam fauentibus, non, sicut modo, de miseria murmurare, sed sicut tunc Regulus et Saguntini, excruciati horribiliter etiam penitus interire.



CAPUT XXI.---Quam ingrata fuerit Romana ciuitatis Scipioni liberatori suo, et in quibus moribus egerit, quando eam Sallustius optimam fuisse describit.

Porro inter secundum et postremum bellum Carthaginense, quando Sallustius optimis moribus et maxima concordia dixit egisse Romanos : eodem ergo ipso tempore morum optimorum maximeque concordie, Scipio ille Rome Italieque liberator  , eiusdemque belli Punici secundi tam horrendi, tam exitiosi, tam periculosi preclarus mirabilisque confector, uictor Annibalis domitorque Carthaginis, cuius ab adolescentia uita describitur diis dedita templisque nutrita  , inimicorum accusationibus cessit, carensque patria, quam sua uirtute saluam et liberam reddidit, in oppido Linternensi egit reliquam compleuitque uitam, post insignem suum triumphum nullo illius urbis captus desiderio, ita ut iussisse perhibeatur, ne saltem mortuo in ingrata patria funus fieret  . Deinde tunc primum per Cneum Manlium [2 1Kb] proconsulem de Gallogrecis triumphantem, Asiatica luxuria Romam omni hoste peior irrepsit  . Tunc enim primum lecti erati, et pretiosa stragula uisa perhibentur: tunc inducte in conuiuia psaltrie, et alia licentiosa nequitia. Sed nunc de his malis que intolerabiliter homines patiuntur, non de his que libenter faciunt, dicere institui. Unde illud magis quod de Scipione commemoraui, quod cedens inimicis extra  patriam, quam liberauit, mortuus est, ad presentem pertinet disputationem, quod ei Romana numina a quorum templis auertit Annibalem, non reddiderunt uicem, que propter istam tantummodo coluntur felicitatem. Sed quia Sallustius eo tempore ibi dixit mores optimos fuisse, propterea hoc de Asiana luxuria commemorandum putaui, ut intelligatur etiam illud a Sallustio in comparatione aliorum temporum dictum, quibus temporibus peiores utique in grauissimis discordiis mores fuerunt. Nam tunc, id est inter secundum et postremum bellum Carthaginense, lata est etiam illa lex uoconia, ne quis heredem feminam faceret, nec unicam filiam  . Qua lege quid iniquius dici aut cogitari possit, ignoro. uerumtamen toto illo interuallo duorum bellorum Punicorum tolerabilior infelicitas fuit. Bellis tantummodo foris conterebatur exercitus, sed uictoriis consolabatur: domi autem nulle, sicut alias, discordie seuiebant. Sed ultimo bello Punico uno impetu alterius Scipionis, qui ob hoc etiam ipse Africani cognomen inuenit  , emula imperii Romani ab stirpe deleta est  : ac deinde tantis malorum aggeribus oppressa Romana respublica, ut prosperitate ac securitate rerum, unde nimium corruptis moribus mala illa congesta sunt, plus nocuisse monstretur [1 1Kb] tam cito euersa, quam prius nocuerat tam diu aduersa Carthago. Hoc toto tempore usque ad Cesarem Augustum, qui uidetur non adhuc uel ipsorum opinione gloriosam, sed contentiosam et exitiosam et plane iam eneruem ac languidam libertatem omni modo extorsisse Romanis, et ad regale arbitrium cuncta reuocasse, et quasi morbida uetustate collapsam ueluti instaurasse ac renouasse rempublicam: toto ergo isto tempore, omitto ex aliis atque aliis causis etiam atque etiam bellicas clades, et Numantinum fedus  horrenda ignominia maculosum: uolauerant enim pulli de cauea, et Mancino consuli, ut aiunt, augurium malum fecerant  ; quasi per tot annos, quibus illa exigua ciuitas Romanum circumsessa exercitum afflixerat, ipsique Romane reipublice terrori esse iam ceperat, alii contra eam malo augurio processerint [2 1Kb] .



CAPUT XXII.---De Mithridatis edicto, quo omnes ciues Romanos, qui intra Asiam inuenirentur, iussit occidi.

Sed hec, inquam, omitto, quamuis illud nequaquam tacuerim, quod Mithridates rex Asie ubique in Asia peregrinantes ciues Romanos, atque innumerabili copia suis negotiis intentos, uno die occidi iussit  : et factum est. Quam illa miserabilis rerum  facies erat, subito quemque, ubicumque fuisset inuentus, in agro, in uia, in oppido, in domo, in uico, in foro, in templo, in lecto, in conuiuio, inopinate atque impie fuisse trucidatum? Quis gemitus morientium, que lacryme spectantium, fortasse etiam ferientium fuerunt? Quam dura necessitas hospitum, non solum uidendi nefarias illas cedes domi sue, uerum etiam perpetrandi; ab illa blanda comitate humanitatis repente mutatis uultibus ad hostile negotium in pace peragendum, mutuis dicam [1 1Kb] omnino uulneribus, cum percussus in corpore, et percussor in animo feriretur? Num et isti omnes auguria contempserant? num deos et domesticos et publicos, cum de sedibus suis ad illam irremeabilem peregrinationem profecti sunt, quos consulerent, non habebant? Hoc si ita est, non habent cur isti in hac causa de nostris temporibus conquerantur. Olim Romani hec uana contemnunt. Si autem consuluerunt, respondeatur quid ista profuerunt, quando per humanas duntaxat leges, nemine prohibente, licuerunt [2 1Kb] .



CAPUT XXIII.---De interioribus malis, quibus Romana respublica exagitata est, precedente prodigio, quod in rabie omnium animalium, que hominibus seruiunt, fuit.

Sed iam illa mala breuiter, quantum possumus, commemoremus, que quanto interiora, tanto miseriora exstiterunt: discordie ciuiles, uel potius inciuiles; nec iam seditiones, sed etiam ipsa bella urbana, ubi tantus sanguis effusus est, ubi partium studia, non concionum [3 1Kb] dissensionibus uariisque uocibus in alterutrum, sed plane iam ferro armisque seuiebant: bella socialia, bella seruilia, bella ciuilia quantum Romanum cruorem fuderunt, quantam Italie uastationem desertionemque fecerunt? Namque antequam se aduersus Romam sociale Latium commoueret, cuncta animalia humanis usibus subdita, canes, equi, asini, boues, et queque alia pecora sub hominum dominio fuerunt, subito efferata et domestice lenitatis oblita, relictis tectis libera uagabantur, et omnem non solum aliorum, uerum etiam dominorum auersabantur accessum, non sine exitio uel periculo audentis, si quis de proximo urgeret  . Quanti mali signum fuit, si hoc signum fuit quod tantum malum fuit, si etiam signum non fuit [4 1Kb] ? Hoc si nostris temporibus accidisset, rabidiores istos quam illi sua animalia pateremur.



CAPUT XXIu.---De discordia ciuili, quam Gracchie seditiones excitauerunt.

Initium autem ciuilium bellorum [5 1Kb] fuit, seditiones  Gracchorum agrariis legibus excitate. uolebant enim agros populo diuidere, quos nobilitas perperam possidebat. Sed tam uetustam iniquitatem audere conuellere, periculosissimum; imo uero, ut ipsa res docuit, perniciosissimum fuit. Que funera facta sunt, cum prior Gracchus  occisus est? que etiam, cum alius frater eius non longo interposito tempore? Neque enim legibus et ordine potestatum, sed turbis armorumque conflictibus nobiles ignobilesque necabantur. Post Gracchi alterius  interfectionem, Lucius Opimius consul, qui aduersus eum intra Urbem arma commouerat, eoque cum sociis oppresso et exstincto ingentem ciuium stragem fecerat, cum questionem haberet iam iudiciaria inquisitione ceteros persequens, tria millia hominum occidisse perhibetur. Ex quo intelligi potest, quantam multitudinem mortium [1 1Kb] habere potuerit turbidus conflictus armorum, quando tantam habuit iudiciorum uelut examinata cognitio. Percussor Gracchi ipsius caput quantum graue erat, tanto auri pondere consuli uendidit: hec enim pactio cedem precesserat. In qua etiam occisus est cum liberis Marcus Fuluius consularis.



CAPUT XXu.---De ede Concordie ex senatusconsulto in loco seditionum et cedium condita.

Eleganti sane senatusconsulto eo ipso loco, ubi funereus tumultus ille commissus est, ubi tot ciues ordinis cuiusque ceciderunt, edes Concordie facta est, ut Gracchorum pene testis concionantium oculos feriret, memoriamque compungeret. Sed hoc quid aliud fuit, quam irrisio deorum, illi dee templum construere, que si esset in ciuitate, non tantis dissensionibus dilacerata corrueret? nisi forte sceleris huius rea Concordia, quia deseruerat animos ciuium, meruit in illa ede tanquam in carcere includi. Cur enim, si rebus gestis congruere uoluerunt, non ibi potius edem Discordie fabricauerunt? an ulla ratio redditur, cur Concordia dea sit, et Discordia dea non sit; ut secundum Labeonis distinctionem, bona sit ista, illa uero mala  ? Nec ipse aliud secutus uidetur, quam quod aduertit Rome etiam Febri, sicut Saluti, templum constitutum. Eo igitur modo non tantum Concordie, uerum etiam Discordie constitui debuit. Periculose itaque Romani tam mala dea irata uiuere uoluerunt, nec Troianum excidium recoluerunt originem ab eius offensione sumpsisse. Ipsa quippe quia inter deos non fuerat inuitata, trium dearum  litem aurei mali suppositione commenta est [2 1Kb] : unde rixa numinum, et uenus uictrix, et rapta Helena, et Troia deleta. Quapropter, si forte indignata quod inter deos in Urbe nullum templum habere meruit, ideo iam turbabat tantis tumultibus ciuitatem; quanto atrocius potuit irritari, cum in loco illius cedis,  hoc est in loco sui operis, aduersarie sue constitutam edem uideret? Hec uana ridentibus nobis illi docti sapientesque stomachantur, et tamen numinum bonorum malorumque cultores de hac questione Concordie Discordieque non exeunt, siue pretermiserint harum dearum cultum, eisque Febrem Bellonamque pretulerint, quibus antiqua fana fecerunt; siue et istas coluerint, cum sic eos, discedente Concordia, Discordia seuiens usque ad ciuilia bella perduxerit.



CAPUT XXuI.---De diuersis generibus belli, que post conditam edem Concordie sunt secuta.

Preclarum uero seditionibus [1 1Kb] obstaculum, edem Concordie testem cedis suppliciique Gracchorum concionantibus opponendam putarunt. Quantum ex hoc profecerint, indicant secuta peiora. Laborarunt enim deinceps concionatores, non exemplum deuitare Gracchorum, sed superare propositum, Lucius Saturninus tribunus plebis, et Caius Seruilius pretor, et multo post  Marcus Drusus, quorum omnium seditionibus cedes primo iam tunc grauissime, deinde socialia bella exarserunt  : quibus Italia uehementer afflicta, et ad uastitatem mirabilem [2 1Kb] desertionemque perducta est. Bellum deinde seruile successit   , et bella ciuilia: in quibus [3 1Kb] que prelia commissa sunt, quid sanguinis fusum? ut omnes fere Itale gentes, quibus Romanum maxime prepollebat imperium, tanquam seua barbaries [4 1Kb] domarentur. Iam ex paucissimis, hoc est minus quam septuaginta, gladiato ribus quemadmodum bellum seruile contractum sit, ad quantum numerum et quam acrem ferocemque peruenerit: quos ille numerus imperatores populi Romani superauerit: quas et quomodo ciuitates regionesque uastauerit, uix qui historiam conscripserunt, satis explicare potuerunt  . Neque id solum  fuit seruile bellum; sed et Macedoniam prouinciam prius seruitia depopulata sunt, et deinde Siciliam oramque maritimam. Quanta etiam et quam horrenda commiserint primo latrocinia, deinde ualida bella piratarum, quis pro magnitudine rerum ualeat eloqui  ?



CAPUT XXuII.---De bello ciuili Mariano atque Syllano.

Cum uero Marius ciuili sanguine iam cruentus, multis aduersarum sibi partium peremptis, uictus Urbe profugisset, uix paululum respirante ciuitate, ut uerbis Tullianis utar, superauit postea Cinna cum Mario. Tum uero clarissimis uiris interfectis, lumina ciuitatis exstincta sunt. Ultus est huius uictorie crudelitatem postea Sylla, ne dici quidem opus est quanta diminutione ciuium et quanta calamitate reipublice . De hac enim uindicta, que perniciosior fuit, quam si scelera que puniebantur, impunita relinquerentur, ait et Lucanus:

Excessit medicina modum; nimiumque secuta est,
Qua morbi duxere manum [1 1Kb] ; periere nocentes.
Sed cum iam soli possent superesse nocentes,
Tunc data libertas odiis, resolutaque legum
Frenis ira ruit [2 1Kb] . 
Illo bello Mariano atque Syllano, exceptis his qui foris in acie ceciderunt, in ipsa quoque Urbe cadaueribus uici, platee, fora, theatra, templa completa sunt; ut difficile iudicaretur quando uictores plus funerum ediderint, utrum prius ut uincerent, an postea quia uicissent: cum primum uictoria Mariana, quando de exsilio se ipse restituit, exceptis passim quaquauersum cedibus factis, caput Octauii consulis poneretur in rostris  , Cesar et Fimbria in domibus trucidarentur suis [3 1Kb] , duo Crassi, pater et filius, in conspectu mutuo mactarentur, Bebius et Numitorius unco tracti sparsis uisceribus interirent, Catulus hausto ueneno se manibus inimicorum subtraheret, Merula, flamen Dialis, precisis uenis Ioui etiam suo sanguine litaret. In ipsius autem Marii oculis continuo feriebantur, quibus salutantibus dexteram porrigere noluisset.



CAPUT XXuIII.---Qualis fuerit Syllana uictoria uindex Mariane crudelitatis.

Syllana uero uictoria secuta, huius uidelicet uindex crudelitatis, post tantum sanguinem ciuium, quo fuso comparata fuerat, finito iam bello inimicitiis uiuentibus, crudelius in pace grassata est. Iam etiam post Marii maioris pristinas ac recentissimas cedes addite fuerant alie grauiores a Mario iuuene, atque Carbone earumdem partium Marianarum: qui Sylla imminente, non solum uictoriam, uerum etiam ipsam desperantes salutem, cuncta suis alienisque cedibus impleuerunt. Nam preter stragem late per diuersa  diffusam, obsesso etiam senatu  , de ipsa curia, tanquam de carcere, producebantur ad gladium. Mucius Sceuola pontifex, quoniam nichil apud Romanos templo ueste sanctius habebatur, aram ipsam amplexus, occisus est; ignemque illum, qui perpetua cura uirginum semper ardebat, suo pene sanguine exstinxit. Urbem deinde Sylla uictor intrauit, qui in uilla publica, non iam bello, sed ipsa pace seuiente, septem millia deditorum [1 1Kb]  non pugnando, sed iubendo prostrauerat  . In Urbe autem tota quem uellet Syllanus quisque feriebat: unde tot funera numerari omnino non poterant, donec Sylle suggereretur, sinendos esse aliquos uiuere, ut essent quibus possent imperare qui uicerant. Tunc iam cohibita, que hac atque hac passim furibunda ferebatur licentia iugulandi, tabula illa cum magna gratulatione proposita est, que hominum ex utroque ordine splendido, equestri scilicet atque senatorio, occidendorum ac proscribendorum duo millia continebat. Contristabat numerus, sed consolabatur modus; nec quia tot cadebant tantum erat meroris, quantum letitie, quia ceteri non timebant. Sed in quibusdam eorum, qui mori iussi erant, etiam ipsa licet crudelis ceterorum securitas, genera mortium exquisita congemuit. Quemdam enim sine ferro laniantium manus diripuerunt, immanius homines hominem uiuum, quam bestie solent discerpere cadauer abiectum  . Alius oculis effossis et particulatim membris amputatis in tantis cruciatibus diu uiuere, uel potius diu mori coactus est  . Subhastate sunt etiam  , tanquam uille, quedam nobiles ciuitates. Una uero, uelut unus reus duci iuberetur, sic tota iussa est trucidari. Hec facta sunt in pace post bellum, non ut acceleraretur obtinenda uictoria, sed ne contemneretur obtenta. Pax cum bello de crudelitate certauit, et uicit. Illud enim prostrauit armatos, ista nudatos. Bellum erat, ut qui feriebatur, si posset, feriret: pax autem, non ut qui euaserat, uiueret, sed ut moriens non repugnaret.



CAPUT XXIX.---De comparatione Gothice irruptionis cum eis cladibus quas Romani uel a Gallis, uel a bellorum ciuilium auctoribus exceperunt.

Que rabies exterarum gentium, que seuitia barbarorum  huic de ciuibus uictorie ciuium comparari potest? Quid Roma funestius, tetrius, amariusque uidit, utrum olim Gallorum et paulo ante Gothorum irruptionem, an Marii et Sylle aliorumque in eorum partibus uirorum clarissimorum tanquam suorum luminum in sua membra ferocitatem? Galli quidem trucidauerunt senatum, quidquid eius in Urbe tota, preter arcem Capitolinam, que sola utcumque defensa est, reperire potuerunt; sed in illo colle constitutis auro uitam saltem uendiderunt, quam etsi ferro rapere non possent, possent tamen obsidione consumere: Gothi uero tam multis senatoribus pepercerunt, ut magis mirum sit quod aliquos peremerunt. At uero Sylla, uiuo adhuc Mario, ipsum Capitolium, quod a Gallis tutum fuit, ad decernendas cedes uictor insedit; et cum fuga Marius esset elapsus, ferocior cruentiorque rediturus, iste in Capitolio per senatus etiam consultum tam multos uita rebusque priuauit. Marianis autem partibus, Sylla absente, quid sanctum cui parcerent fuit, quando Mucio ciui, senatori, pontifici, aram ipsam, ubi erant, ut aiunt, fata Romana, miseris ambienti amplexibus non pepercerunt? Syllana porro tabula  illa postrema, ut omittamus alias innumerabiles mortes, plures iugulauit senatores, quam Gothi uel spoliare potuerunt.



CAPUT XXX.---De connexione bellorum, que aduentum Christi plurima et grauissima precesserunt.

Qua igitur fronte, quo corde, qua impudentia, qua insipientia, uel potius amentia, illa diis suis non imputant, et hec nostro imputant Christo? Crudelia bella ciuilia omnibus bellis hostilibus, auctoribus etiam eorum fatentibus, amariora, quibus illa respublica nec afflicta, sed perdita omnino iudicata est, longe ante aduentum Christi exorta sunt, et sceleratarum concatenatione causarum a bello Mariano atque Syllano ad bella Sertorii et Catiline, quorum a Sylla fuerat ille proscriptus, ille nutritus  : inde ad Lepidi et Catuli bellum, quorum alter gesta Syllana rescindere, alter defendere cupiebat  : inde ad Pompeii et Cesaris, quorum Pompeius sectator Sylle fuerat, eiusque potentiam uel equauerat, uel iam etiam superauerat; Cesar autem Pompeii potentiam non ferebat, sed quia non habebat, quam tamen illo uicto interfectoque transcendit. Hinc ad alium Cesarem, qui post Augustus appellatus est, peruenerunt, quo imperante natus est Christus. Nam et ipse Augustus cum multis gessit bella ciuilia: et in eis etiam multi clarissimi uiri perierunt, inter quos et Cicero, disertus ille artifex regende reipublice. Pompeii quippe uictorem Caium Cesarem  tanquam regni appetitorem quorumdam nobilium coniuratio senatorum uelut  pro reipublice libertate in ipsa curia trucidauit. Huius deinde potentiam, multum moribus dispar, uitiisque omnibus [1 1Kb] inquinatus atque corruptus, affectare uidebatur Antonius, cui uehementer pro eadem illa uelut patrie libertate Cicero resistebat. Tunc emerserat mirabilis indolis adolescens ille alius Cesar, illius Caii Cesaris filius adoptiuus: qui, ut dixi, postea appellatus est Augustus. Huic adolescenti Cesari, ut eius potentia contra Antonium nutriretur, Cicero fauebat; sperans eum depulsa et oppressa Antonii dominatione instauraturum reipublice libertatem, usque adeo cecus atque improuidus futurorum, ut ille ipse iuuenis, cuius dignitatem ac potestatem fouebat, et eumdem Ciceronem occidendum Antonio quadam quasi concordie pactione permitteret, et ipsam libertatem reipublice, pro qua multum ille clamauerat, ditioni proprie subiugaret.



CAPUT XXXI.---Quod impudenter presentia incommoda Christo imputent qui deos colere non sinuntur, cum tante clades eo tempore, quo colebantur, exstiterint.

Deos suos accusent de tantis malis, qui nostro Christo ingrati sunt de tantis bonis. Certe quando illa mala fiebant, calebant are numinum, Sabeo thure sertisque recentibus halabant, clarebant sacerdotia, fana renidebant; sacrificabatur, ludebatur, furebatur in templis, quando passim tantus ciuium sanguis a ciuibus, non modo in ceteris locis, uerum inter ipsa quoque deorum altaria fundebatur. Non elegit templum, quo confugeret Tullius; quia frustra elegerat Mucius. Hi uero qui multo indignius insultant christianis temporibus, aut ad loca Christo dicatissima confugerunt, aut illuc eos ut uiuerent, etiam ipsi Barbari deduxerunt. Illud scio, et hoc mecum quisquis sine studio partium iudicat, facillime agnoscit , si humanum genus ante bella Punica christianam reciperet disciplinam, et consequeretur rerum tanta uastatio, quarta illis bellis Europam Africamque contriuit; nullus talium, quales nunc patimur, nisi christiane religioni mala illa tribuisset. Multo autem minus eorum uoces tolerarentur, quantum attinet ad Romanos, si christiane religionis receptionem et diffamationem, uel irruptio illa Gallorum, uel Tiberini fluminis igniumque illa depopulatio, uel quod cuncta mala precedit, bella illa ciuilia sequerentur. Mala etiam alia, que usque adeo incredibilia [2 1Kb] acciderunt, ut inter prodigia numerarentur, si christianis temporibus accidissent, quibus ea, nisi christianis hominibus, tanquam crimina obiicerent? Omitto quippe illa, que magis fuerunt mira quam noxia, boues locutos, infantes nondum natos de uteris matrum quedam uerba clamasse, uolasse serpentes, feminas et gallinas et homines in masculinum sexum fuisse conuersas: et cetera huiusmodi; que in eorum libris, non  fabulosis, sed historicis, seu uera seu falsa sint, non inferunt hominibus perniciem, sed stuporem. Sed cum pluit terra, cum pluit creta, cum pluit lapidibus, non ut grando appellari solet hoc nomine, sed omnino lapidibus; hec profecto etiam grauiter ledere potuerunt. Legimus apud eos Aetneis ignibus ab ipso montis uertice usque ad littus proximum decurrentibus ita mare ferbuisse, ut rupes exurerentur, et pices nauium soluerentur. Hoc utique non leuiter noxium fuit, quamuis incredibiliter mirum. Eodem rursus estu ignium tanta ui fauille scripserunt oppletam esse Siciliam, ut Catinensis urbis tecta obruta et oppressa dirueret [1 1Kb] : qua calamitate permoti, misericorditer eiusdem anni tributum ei relaxauere Romani. Locustarum etiam in Africa multitudinem prodigii similem fuisse, cum iam esset populi Romani prouincia, litteris mandauerunt: consumptis enim fructibus foliisque lignorum, ingenti  atque inestimabili nube in mare dicunt esse deiectam: qua mortua redditaque littoribus, atque hinc ere corrupto, tantam ortam pestilentiam, ut in solo regno Masinisse  octingenta hominum millia perisse referantur, et multo amplius in terris littoribus proximis. Tunc Utice ex triginta millibus iuniorum [1 1Kb] , que ibi erant, decem remansisse confirmant. Talis itaque uanitas, qualem ferimus, eique respondere compellimur, quid horum non christiane religioni tribueret, si temporibus christianis uideret? Et tamen diis suis non ista tribuunt: quorum ideo cultum requirunt, ne ista uel minora patiantur, cum ea maiora pertulerint a quibus antea colebantur.



LIBER QUARTUS  . In quo probatur amplitudinem Romani imperii ac diuturnitatem adscribendam esse, non Ioui diisue Paganorum, quibus singulis uix singule res et infima queque committenda credebantur officia, sed uni uero Deo felicitatis auctori, cuius potestate ac iudicio regna terrena constituuntur atque seruantur.



CAPUT PRIMUM.---De his que primo uolumine disputata sunt.


De ciuitate Dei dicere exorsus, prius respondendum putaui eius inimicis, qui terrena gaudia consectantes, rebusque fugacibus inhiantes, quidquid in eis triste, misericordia potius admonentis Dei, quam punientis seueritate patiuntur, religioni increpitant christiane, que una est salubris et uera religio. Et quoniam, cum sit in eis etiam uulgus indoctum, uelut doctorum auctoritate in odium nostrum grauius irritantur, existimantibus imperitis ea, que suis temporibus insolite acciderunt, per alia retro tempora accidere non solere; eorumque opinionem, etiam iis qui eam falsam esse nouerunt, ut aduersum nos iusta murmura habere uideantur, sue scientie dissimulatione firmantibus: de libris quos auctores eorum ad cognoscendam preteritorum temporum historiam memorie mandauerunt, longe aliter esse quam putant, demonstrandum fuit; et simul docendum, deos falsos, quos uel palam colebant, uel occulte adhuc colunt, eos esse immundissimos spiritus et malignissimos ac fallacissimos demones; usque adeo ut aut ueris, aut fictis etiam, suis tamen criminibus delectentur, que sibi celebrari per sua festa uoluerunt; ut a perpetrandis damnabilibus factis humana reuocari non possit infirmitas, dum ad hec imitanda uelut diuina prebetur auctoritas. Hec non ex nostra coniectura probauimus, sed partim ex recenti memoria, quia et ipsi uidimus talia ac talibus numinibus exhiberi;  partim ex litteris eorum, qui non tanquam in contumeliam, sed tanquam in honorem deorum suorum ista conscripta posteris reliquerunt: ita ut uir doctissimus apud eos, uarro, et grauissime auctoritatis, cum rerum humanarum atque diuinarum dispertitos faceret libros, alios humanis, alios diuinis, pro sua cuiusque rei dignitate distribuens, non saltem in rebus humanis, sed in rebus diuinis ludos scenicos poneret: cum utique, si tantummodo boni et honesti homines in ciuitate essent, nec in rebus humanis ludi scenici esse debuissent. Quod profecto non auctoritate sua fecit, sed quoniam eos Rome natus et educatus in diuinis rebus inuenit. Et quoniam in fine primi libri, que deinceps dicenda essent, breuiter posuimus, et ex his quedam in duobus consequentibus diximus, exspectationi legentium que restant reddenda cognoscimus.



CAPUT II.---De his que libro secundo et tertio continentur.

Promiseramus ergo quedam nos esse dicturos aduersus eos, qui Romane reipublice clades in religionem nostram referunt, et commemoraturos quecumque et quantacumque occurrere potuissent, uel satis esse uiderentur, mala, que illa ciuitas pertulit, uel ad eius imperium prouincie pertinentes, antequam eorum sacrificia prohibita fuissent: que omnia procul dubio nobis tribuerent, si iam uel illis clareret nostra religio, uel ita eos a sacris sacrilegis [1 1Kb] prohiberet. Hec in secundo et tertio libro satis, quantum existimo, absoluimus: in secundo agentes de malis morum, que mala uel sola, uel maxima deputanda  sunt; in tertio autem de his que stulti sola perpeti exhorrent, corporis uidelicet externarumque rerum, que plerumque patiuntur et boni. Illa uero mala non dico patienter, sed libenter habent, quibus ipsi fiunt mali. Et quam pauca dixi de sola ipsa ciuitate atque eius imperio? nec inde omnia usque ad Cesarem Augustum. Quid, si commemorare uoluissem, et exaggerare illa mala, que non sibi inuicem homines faciunt, sicut sunt uastationes euersionesque bellantium, sed ex ipsius mundi elementis terrenis accidunt rebus? que uno loco Apuleius breuiter stringit in eo libro quem de Mundo scripsit  , terrena omnia dicens mutationes, conuersiones atque interitus habere. Namque immodicis tremoribus terrarum, ut uerbis eius utar, dissiluisse humum, et interceptas urbes cum populis dicit: abruptis etiam imbribus prolutas totas esse regiones: illas etiam que prius fuerant continentes, hospitibus atque aduenis fluctibus insulatas, aliasque desidia maris pedestri accessu peruias factas: uentis ac procellis euersas esse ciuitates: incendia de nubibus emicasse [1 1Kb] , quibus Orientis regiones conflagrate perierunt; et in Occidentis plagis scaturigines quasdam ac proluuiones easdem strages dedisse. Sic ex Aetne uerticibus quondam effusis crateribus, diuino incendio per decliuia, torrentis uice flammarum flumina cucurrisse. Si hec atque huiusmodi, que habet historia, unde possem, colligere uoluissem, quando finissem que illis temporibus euenerunt, antequam Christi nomen illa istorum uana [2 1Kb] et uere saluti perniciosa comprimeret? Promiseram etiam me demonstraturum, quos eorum mores, et quam ob causam Deus uerus ad augendum imperium adiuuare dignatus est, in cuius potestate sunt regna omnia; quamque nichil eos adiuuerint hi quos deos putant, et potius quantum decipiendo et fallendo nocuerint: unde nunc mihi uideo esse dicendum, et magis de incrementis imperii Romani. Nam de noxia fallacia demonum, quos uelut deos colebant, quantum malorum inuexerit moribus eorum, in secundo maxime libro non pauca iam dicta sunt. Per omnes autem absolutos tres libros, ubi opportunum uisum est, commendauimus [3 1Kb] etiam in ipsis bellicis malis quantum solatiorum Deus per Christi nomen, cui tantum honoris, Barbari detulerunt preter bellorum morem, bonis malisque contulerit, quomodo qui facit solem suum oriri super bonos et malos, et pluit super iustos et iniustos .



CAPUT III.---An lalitudo imperii, que nonnisi bellis acquiritur, in bonis siue sapientium habenda sit, siue felicium.

Iam itaque uideamus quale sit, quod tantam latitudinem ac diuturnitatem imperii Romani illis diis audent tribuere: quos etiam per turpium ludorum  obsequia et per turpium hominum ministeria se honeste coluisse contendunt [1 1Kb] . Quanquam prius uellem paululum inquirere, que sit ratio, que prudentia, cum hominum felicitatem non possis ostendere, semper in bellicis cladibus et in sanguine ciuili, uel hostili, tamen humano, cum tenebroso timore et cruenta cupiditate uersantium, ut uitrea letitia comparetur [2 1Kb] fragiliter splendida, cui timeatur horribilius ne repente frangatur, de imperii magnitudine ac latitudine uelle gloriari. Hoc ut facilius diiudicetur, non uanescamus inani uentositate iactati, atque obtundamus intentionis aciem altisonis uocabulis rerum, cum audimus populos, regna, prouincias: sed duos constituamus homines , quorum duorum hominum, pauperem unum, uel potius mediocrem; alium prediuitem cogitemus: sed diuitem timoribus anxium, meroribus tabescentem, cupiditate flagrantem, nunquam securum, semper inquietum, perpetuis inimicitiarum contentionibus anhelantem, augentem sane his miseriis patrimonium suum in immensum modum, atque illis augmentis curas quoque amarissimas aggerantem; mediocrem uero illum re familiari parua atque succincta sibi sufficientem, carissimum suis, cum cognatis 3, uicinis, amicis dulcissima pace gaudentem, pietate religiosum, benignum mente, sanum corpore, uita parcum, moribus castum, conscientia securum. Nescio utrum quisquam ita desipiat, ut audeat dubitare quem preferat. Ut ergo in his duobus hominibus, ita in duabus familiis, ita in duobus populis, ita in duobus regnis regula sequitur equitatis: qua uigilanter adhibita, si nostra intentio corrigatur, facillime uidebimus ubi habitet uanitas, et ubi felicitas. Quapropter si uerus Deus colatur, eique sacris ueracibus et bonis moribus seruiatur, utile est ut boni longe lateque diu regnent. Neque hoc tam ipsis, quam illis utile est, quibus regnant. Nam quantum ad ipsos pertinet, pietas et probitas eorum, que magna dona Dei sunt, sufficit eis ad ueram felicitatem, qua et ista uita bene agatur, et postea percipiatur eterna. In hac ergo terra regnum bonorum non tam illis prestatur, quam rebus humanis: malorum uero regnum magis regnantibus nocet, qui suos animos uastant scelerum maiore licentia; his autem qui eis seruiendo subduntur, non nocet nisi iniquitas propria. Nam iustis quidquid malorum ab iniquis dominis irrogatur, non est pena criminis, sed uirtutis examen. Proinde bonus etiamsi seruiat, liber est: malus autem etiamsi regnet, seruus est; nec unius hominis, sed quod est grauius, tot dominorum, quot uitiorum. De quibus uitiis cum ageret Scriptura diuina, A quo enim quis, inquit, deuictus est, huic et seruus addictus est .



CAPUT Iu.---Quam similia sint latrociniis regna absque iustitia.


Remota itaque iustitia, quid sunt regna, nisi magna latrocinia? quia et ipsa [1 1Kb] latrocinia quid sunt, nisi parua regna? Manus et ipsa hominum est, imperio [2 1Kb] principis regitur, pacto societatis astringitur, placiti lege preda diuiditur. Hoc malum si in tantum perditorum hominum accessibus crescit, ut et loca teneat, sedes constituat, ciuitates occupet, populos subiuget, euidentius regni nomen assumit, quod ei iam in manifesto confert non adempta cupiditas, sed addita impunitas. Eleganter enim et ueraciter Alexandro illi Magno quidam comprehensus pirata respondit. Nam cum idem rex hominem interrogasset, quid ei uideretur, ut mare haberet infestum: ille libera contumacia, Quod [3 1Kb] tibi, inquit, ut orbem terrarum: sed quia id ego exiguo nauigio facio, latro uocor, quia tu magna classe, imperator  .



CAPUT u.---De fugitiuis gladiatoribus, quorum potentia similis fuerit regie dignitatis.

Proinde omitto querere quales Romulus congregauerit, quoniam multum eis consultum est, ut ex illa uita, dato sibi consortio ciuitatis, penas debitas cogitare desisterent, quarum metus eos in maiora facinora propellebat; ut deinceps pacatiores essent rebus humanis. Hoc dico, quod ipsum Romanum imperium, iam magnum multis gentibus subiugatis ceterisque terribile, acerbe sensit, grauiter timuit, non paruo negotio deuitande ingentis cladis oppressis [4 1Kb] ; quando paucissimi gladiatores in Campania de ludo fugientes, exercitum magnum compararunt, tres duces habuerunt, Italiam latissime et crudelissime uastauerunt  . Dicant quis istos deus adiuuerit, ut ex paruo et contemptibili latrocinio peruenirent ad regnum, tantis iam Romanis uiribus arcibusque metuendum. An quia non diu fuerunt  , ideo diuinitus negabuntur adiuti? Quasi uero ipsa cuiuslibet hominis uita diuturna est. Isto ergo pacto neminem dii adiuuant ad regnandum, quoniam singuli quique cito moriuntur; nec beneficium deputandum est, quod exiguo tempore in unoquoque homine, ac per hoc singillatim utique in omnibus uice uaporis euanescit. Quid enim interest eorum qui sub Romulo deos coluerunt, et olim sunt mortui, quod post eorum mortem Romanum tantum creuit imperium? cum illi apud inferos causas suas agant: utrum bonas, an malas, ad rem presentem non pertinet. Hoc autem de omnibus intelligendum est, qui per ipsum imperium  paucis diebus uite sue cursim raptimque transierunt, actuum suorum sarcinas  baiulantes. Sin uero etiam ipsa breuissimi temporis beneficia deorum adiutorio tribuenda sunt, non parum adiuti sunt illi gladiatores, qui seruilis conditionis uincula ruperunt, fugerunt, euaserunt, exercitum magnum et fortissimum collegerunt, obedientes regum suorum consiliis et iussis, multum Romane celsitudini metuendi, et aliquot Romanis imperatoribus insuperabiles multa ceperunt: potiti sunt uictoriis plurimis, usi uoluptatibus quibus uoluerunt; quod suggessit libido, fecerunt: postremo donec uincerentur, quod difficillime est factum, sublimes regnantesque uixerunt. Sed ad maiora ueniamus.



CAPUT uI.---De cupiditate Nini regis, qui, ut latius dominaretur, primus intulit bella finitimis.

Iustinus qui grecam, uel potius peregrinam, Trogum Pompeium secutus, non latine tantum, sicut ille, uerum etiam breuiter scripsit historiam, opus librorum suorum sic incipit: »Principio rerum gentium nationumque imperium penes reges erat, quos ad fastigium huius maiestatis non ambitio popularis, sed spectata inter bonos moderatio prouehebat. Populi nullis legibus tenebantur: arbitria principum pro legibus erant [1 1Kb] . Fines imperii tueri magis quam proferre mos erat: intra suam cuique Patriam regna finiebantur. Primus omnium Ninus, rex Assyriorum, ueterem et quasi auitum gentibus morem noua imperii cupiditate mutauit. Hic primus intulit bella finitimis, et rudes adhuc ad resistendum populos ad terminos usque Libye perdomuit.« Et paulo post: »Ninus, inquit, magnitudinem quesite dominationis continua possessione firmauit. Domitis igitur proximis, cum accessione uirium fortior ad alios transiret, et proxima queque uictoria instrumentum sequentis esset, totius Orientis populos subegit.« Qualibet autem fide rerum, uel iste uel Trogus scripserit , constat tamen et inter alios scriptores, regnum Assyriorum a Nino rege fuisse longe lateque porrectum. Tam diu autem perseuerauit, ut Romanum nondum sit eius etatis. Nam sicut scribunt qui chronicam historiam persecuti sunt  , mille ducentos et quadraginta annos ab anno primo quo Ninus regnare cepit, permansit hoc regnum, donec transferretur ad Medos  . Inferre  autem bella finitimis, et inde in cetera procedere, ac populos sibi non molestos sola regni cupiditate conterere et subdere, quid aliud quam grande latrocinium nominandum est?



CAPUT uII.---An regna terrena inter profectus suos atque defectus deorum uel iuuentur uel deserantur auxilio.

Si nullo deorum adiutorio tam magnum hoc regnum et prolixum fuit, quare diis Romanis tribuitur Romanum regnum locis amplum temporibusque diuturnum? Quecumque enim causa est illa, eadem est etiam ista. Si autem et illud deorum adiutorio tribuendum esse contendunt, quero quorum. Non enim alie gentes, quas Ninus domuit et subegit, alios tunc colebant deos. Aut si proprios habuerunt Assyrii, quasi peritiores fabros imperii construendi atque seruandi, numquidnam mortui sunt, quando et ipsi imperium perdiderunt, aut mercede non sibi reddita, uel alia promissa maiore, ad Medos transire maluerunt, atque inde rursus ad Persas, Cyro inuitante et aliquid commodius pollicente? Que gens non angustis Orientis finibus, post Alexandri Macedonis regnum magnum locis, sed breuissimum tempore, in suo regno adhuc usque perdurat. Hoc si ita est, aut infideles dii sunt, qui suos deserunt, et ad hostes transeunt; quod nec homo fecit Camillus, quando uictor et expugnator aduersissime ciuitatis, Romam, cui uicerat, sensit ingratam, quam tamen postea oblitus iniurie, memor patrie, a Gallis iterum liberauit: aut non ita fortes sunt, ut deos esse fortes decet, qui possunt humanis uel consiliis uel uiribus uinci. Aut si, cum inter se belligerant, non dii ab hominibus, sed dii ab aliis diis forte uincuntur, qui sunt quarumque proprii ciuitatum; habent ergo et ipsi inter se inimicitias, quas pro sua quisque parte suscipiunt. Non itaque deos suos debuit colere ciuitas magis, quam alios, a quibus adiuuarentur sui. Postremo, quoquo modo se habeat deorum iste uel transitus, uel fuga, uel migratio, uel in pugna defectio, nondum illis temporibus atque in illis terrarum partibus Christi nomen fuerat predicatum, quando illa regna per ingentes bellicas clades amissa atque translata sunt. Nam si post mille ducentos et quod excurrit annos, quando regnum Assyriis ablatum est, iam ibi christiana religio aliud regnum predicaret eternum, et deorum falsorum cultus sacrilegos inhiberet; quid aliud gentis illius uani homines dicerent, nisi regnum, quod tam diu conseruatum est, nulla alia causa nisi suis religionibus desertis et illa recepta perire potuisse? In qua uoce uanitatis, que poterat esse, isti attendant speculum suum; et similia conqueri, si ullus in eis pudor est, erubescant. Quanquam Romanum imperium afflictum est potius, quam mutatum; quod et aliis ante Christi nomen temporibus ei contigit: et ab illa est afflictione recreatum; quod nec istis temporibus desperandum est. Quis enim de hac re nouit uoluntatem Dei?



CAPUT uIII.---Quorum deorum presidio putent Romani imperium suum auctum atque seruatum, cum singulis uix singularum rerum tuitionem committendam esse crediderint.


Deinde queramus, si placet, ex tanta deorum turba, quam Romani colebant, quem potissimum, uel quos deos credant illud imperium dilatasse atque seruasse. Neque enim in hoc tam preclaro opere et tante plenissimo dignitatis audent aliquas partes dee Cloacine [1 1Kb]  tribuere; aut uolupie, que a uoluptate appellata est; aut Lubentine, cui nomen est a libidine; aut uaticano [2 1Kb] qui infantum uagitibus presidet; aut Cunine, que cunas eorum administrat. Quando autem possunt uno loco libri huius commemorari omnia nomina deorum, aut dearum [3 1Kb] , que illi grandibus uoluminibus uix comprehendere potuerunt, singulis rebus propria dispertientes officia numinum? Nec agrorum munus uni alicui deo committendum arbitrati sunt; sed rura dee Rusine, iuga montium deo Iugatino ; collibus deam Collatinam, uallibus ualloniam prefecerunt. Nec saltem potuerunt unam Segetiam talem inuenire, cui semel segetes commendarent: sed sata frumenta quamdiu sub terra essent, prepositam uoluerunt habere deam Seiam; cum uero iam essent super terram et segetem facerent, deam Segetiam; frumentis uero collectis atque reconditis, ut tuto seruarentur, deam Tutilinam preposuerunt. Cui non sufficere uideretur illa Segetia, quamdiu seges ab initiis herbidis usque ad aristas aridas perueniret? Non tamen satis fuit hominibus deorum multitudinem amantibus, ut anima misera demoniorum turbe prostitueretur, unius Dei ueri castum dedignata complexum. Prefecerunt ergo Proserpinam frumentis germinantibus , geniculis nodisque culmorum deum Nodotum, inuolumentis folliculorum deam uolutinam; cum folliculi patescunt, ut spica exeat, deam Patelanam [4 1Kb] ; cum segetes nouis aristis equantur, quia ueteres equare hostire dixerunt, deam Hostilinam [5 1Kb] ; florentibus frumentis deam Floram, lactescentibus deum Lacturnum [6 1Kb] , maturescentibus deam Matutam [7 1Kb] ; cum runcantur, id est a terra auferuntur, deam Runcinam. Nec omnia commemoro, quia me piget quod illos non pudet. Hec  autem paucissima ideo dixi, ut intelligeretur nullo modo eos dicere audere ista numina imperium constituisse, auxisse, conseruasse Romanum, que ita suis queque adhibebantur officiis, ut nichil uniuersum uni alicui crederetur. Quando ergo Segetia curaret imperium, cui curam gerere simul et segetibus et arboribus non licebat? Quando de armis Cunina cogitaret, cuius prepositura paruulorum cunas non permittebatur excedere? Quando Nodutus adiuuaret in bello, qui nec ad folliculum spice, sed tantum ad nodum geniculi pertinebat? Unum quisque domui sue ponit ostiarium, et quia homo est, omnino sufficit: tres deos isti posuerunt, Forculum foribus, Cardeam [1 1Kb] cardini, Limentinum limini  . Ita non poterat Forculus simul et cardinem limenque seruare.



CAPUT IX.---An imperii Romani amplitudo et diuturnitas Ioui fuerit adscribenda, quem summum deum cultores ipsius opinantur.

Omissa igitur ista turba minutorum deorum, uel aliquantum intermissa, officium maiorum deorum debemus inquirere, quo Roma tam magna facta est, ut tamdiu tot gentibus imperaret. Nimirum ergo Iouis hoc opus est. Ipsum enim deorum omnium dearumque regem esse uolunt [2 1Kb] : hoc eius indicat sceptrum, hoc in alto colle Capitolium. De isto deo, quamuis a peta, dictum conuenientissime predicant,

Iouis omnia plena. 
Hunc uarro credit etiam ab his coli, qui unum Deum solum sine simulacro colunt, sed alio nomine nuncupari. Quod si ita est, cur tam male tractatus est Rome , ut ei fieret simulacrum? Quod ipsi etiam uarroni ita displicet, ut cum tante ciuitatis peruersa consuetudine premeretur, nequaquam tamen dicere et scribere dubitaret quod hi qui populis instituerunt simulacra, et metum dempserunt, et errorem addiderunt.



CAPUT X.---Quas opiniones secuti sint, qui diuersos deos diuersis mundi partibus prefecerunt.

Cur illi etiam Iuno uxor adiungitur, que dicitur soror et coniux ? Quia Iouem, inquiunt, in ethere accipimus, in ere Iunonem; et hec duo elementa coniuncta sunt, alterum superius, alterum inferius. Non est ergo ille de quo dictum est,

Iouis omnia plena;
si aliquam partem implet et Iuno. An uterque utrumque implet, et ambo isti coniuges et in duobus istis elementis, et in singulis simul sunt? Cur ergo ether datur Ioui, er Iunoni? Postremo ipsi duo [3 1Kb] satis essent: quid est quod mare Neptuno tribuitur, terra Plutoni? Et ne ipsi quoque sine coniugibus remanerent,  additur Neptuno Salacia, Plutoni Proserpina. Nam sicut inferiorem celi partem, id est erem, inquiunt, Iuno tenet; ita inferiorem maris Salacia, et terre inferiorem Proserpina. Querunt quemadmodum sarciant fabulas, nec inueniunt. Si enim hec ita essent, tria potius elementa mundi esse, non quatuor, eorum ueteres proderent, ut singula deorum coniugia singulis diuiderentur elementis. Nunc uero omni modo affirmauerunt, aliud esse etherem, aliud erem. Aqua uero siue superior, siue inferior, utique aqua est: puta quia dissimilis, numquid in tantum ut aqua non sit? Et inferior terra, quid aliud potest esse quam terra, quantalibet diuersitate distincta? Deinde ecce iam totus in his quatuor uel tribus elementis corporeus completus est mundus: Minerua ubi erit? quid tenebit? quid implebit? Simul enim cum his in Capitolio constituta est, cum ista filia non sit amborum. Aut si etheris partem superiorem Mineruam tenere dicunt, et hac occasione fingere petas quod de Iouis capite nata sit; cur non ergo ipsa potius deorum regina deputatur, quod sit Ioue superior? an quia indignum erat preponere patri filiam? Cur non de Ioue ipso erga Saturnum iustitia ista seruata est? an quia uictus est? Ergo pugnarunt? Absit, inquiunt: fabularum est ista garrulitas. Ecce fabulis non credatur, et de diis sentiantur meliora: cur ergo non data est patri Iouis, etsi non sublimior, equalis certe sedes honoris? Quia Saturnus, inquiunt, temporis longitudo est  . Tempus igitur colunt, qui Saturnum colunt, et rex deorum Iupiter insinuatur natus ex tempore. Quid enim indignum dicitur, cum Iupiter et Iuno nati dicuntur ex tempore, si celum est ille et illa terra, cum facta sint utique celum et terra? Nam hoc quoque in libris suis habent eorum docti atque sapientes: neque de figmentis peticis, sed de philosophorum libris a uirgilio dictum est,

Tum pater omnipotens fecundis imbribus ether,
Coniugis in lete gremium descendit, 
id est in gremium telluris aut terre. Quia et hic aliquas differentias uolunt esse, atque in ipsa terra aliud Terram, aliud Tellurem, aliud Tellumonem putant  . Et hos omnes deos habent suis nominibus appellatos, suis officiis distinctos, suis aris sacrisque ueneratos. Eamdem Terram etiam matrem deorum uocant: ut iam pete tolerabiliora confingant, si secundum istorum, non peticos, sed sacrorum libros, non solum Iuno soror et coniux, sed etiam mater est Iouis  . Eamdem terram Cererem, eamdem etiam uestam uolunt: cum tamen sepius uestam nonnisi ignem esse perhibeant  , pertinentem ad focos, sine quibus ciuitas  esse non potest; et ideo illi uirgines solere seruire, quod sicut ex uirgine, ita nichil ex igne nascatur. Quam totam aboleri uanitatem et exstingui utique ab illo oportuit, qui est natus ex uirgine. Quis enim ferat, quod cum tantum honoris et quasi castitatis igni tribuerint, aliquando uestam non erubescunt etiam uenerem dicere, ut uanescat in ancillis eius honorata uirginitas? Si enim uesta uenus est, quomodo ei rite uirgines a uenereis operibus abstinendo seruierunt? An ueneres due sunt, una uirgo, altera mulier? an potius tres, una uirginum, que etiam uesta est, alia coniugatarum, alia meretricum? Cui etiam Phenices donum dabant de prostitutione filiarum, antequam iungerent eas uiris  . Que illarum est matrona uulcani? Non utique uirgo, quoniam habet maritum. Absit autem ut meretrix, ne filio Iunonis et cooperario Minerue facere uideamur iniuriam  . Ergo hec ad coniugatas intelligitur pertinere: sed eam nolumus imitentur in eo quod fecit illa cum Marte. Rursus, inquiunt, ad fabulas redis. Que ista iustitia est, nobis succensere, quod talia dicimus de diis eorum; et sibi non succensere, qui hec in theatris libentissime spectant crimina deorum suorum? Et quod esset incredibile, nisi contestatissime probaretur, hec ipsa theatrica crimina deorum suorum in honorem instituta sunt [1 1Kb] eorumdem deorum.



CAPUT XI.---De multis diis, quos doctores Paganorum unum eumdemque Iouem esse defendunt.

Quotquot libet [2 1Kb] igitur physicis rationibus et disputationibus asserant: modo sit Iupiter corporei huius mundi animus, qui uniuersam istam molem ex quatuor, uel quot eis placet, elementis constructam atque compactam implet et mouet  ; modo inde suas partes sorori et fratribus cedat: modo sit ether, ut erem Iunonem subteriusam desuper amplectatur; modo totum simul cum ere sit ipse celum, terram uero tanquam coniugem eamdemque matrem  fecundis imbribus et seminibus fetet; modo autem  deus unus, de quo multi a peta nobilissimo dictum putant,

   Deum namque ire per omnes
Terrasque, tractusque maris, celumque profundum: 
ipse in ethere sit Iupiter, ipse in ere Iuno, ipse in mari Neptunus, in inferioribus etiam maris ipse Salacia, in terra Pluto, in terra inferiore Proserpina, in focis domesticis uesta, in fabrorum fornace uulcanus, in sideribus sol et luna et stelle, in diuinantibus Apollo, in merce Mercurius, in Iano initiator [3 1Kb] , in Termino terminator, Saturnus in tempore, Mars et [1 1Kb]  Bellona in bellis, Liber in uineis, Ceres in frumentis, Diana in siluis, Minerua in ingeniis: ipse sit postremo etiam in illa turba quasi plebeiorum deorum: ipse presit nomine Liberi uirorum seminibus, et nomine Libere feminarum  : ipse sit Diespiter, qui partum perducat ad diem; ipse sit dea Mena, quam prefecerunt menstruis feminarum; ipse Lucina, que a parturientibus inuocetur: ipse opem ferat nascentibus, excipiendo eos sinu terre, et uocetur Opis; ipse in uagitu os aperiat, et uocetur deus uaticanus: ipse leuet de terra, et uocetur dea Leuana; ipse cunas tueatur, et uocetur dea Cunina: non sit alius, sed ipse in deabus illis, que fata nascentibus canunt, et uocantur Carmentes  : presit fortuitis, uoceturque Fortuna: in diua Rumina mammam paruulo immulgeat, quia rumam dixerunt ueteres mammam; in diua Potina potionem ministret; in diua Educa [2 1Kb] escam prebeat: de pauore infantum Pauentia nun cupetur  ; de spe que uenit, uenilia; de uoluptate uolupia; de actu Agenoria; de stimulis, quibus ad nimium actum homo impellitur, dea Stimula nominetur, Strenia [3 1Kb] dea sit, strenuum faciendo; Numeria, que numerare doceat; Camena, que cancre: ipse sit et deus Consus, prebendo consilia; et dea Sentia, sententias inspirando: ipse dea Iuuentas, que post pretextam  excipiat iuuenilis etatis exordia: ipse sit et Fortuna Barbata, que adultos barba induat; quos honorare noluerunt [4 1Kb] , ut hoc qualecumque numen saltem masculum deum, uel a barba Barbatum, sicut a nodis Nodutum, uel certe non Fortunam, sed quia barbas habet, Fortunium nominarent: ipse in Iugatino deo coniuges iungat; et cum uirgini uxori zona soluitur, ipse inuocetur, et dea uirginiensis [5 1Kb] uocetur: ipse sit Mutunus uel Tutunus [6 1Kb] , qui est apud Grecos Priapus: si non pudet, hec omnia que dixi, et quecumque non dixi , hi omnes dii deeque sit unus Iupiter: siue sint, ut quidam uolunt, omnia ista partes eius, siue uirtutes eius, sicut eis uidetur, quibus eum placet esse mundi animum; que sententia uelut magnorum multumque doctorum est. Hec si ita sint , quid  perderent, si unum Deum colerent prudentiore compendio? Quid enim eius contemneretur, cum ipse coleretur? Si autem metuendum fuit, ne pretermisse siue neglecte partes eius irascerentur: non ergo ut uolunt, uelut unius animantis hec tota uita est, que omnes continet deos, quasi suas uirtutes, uel membra, uel partes; sed suam queque pars habet uitam a ceteris separatam, si preter alteram irasci altera potest, et alia placari, alia concitari. Si autem dicitur omnes simul, id est totum ipsum Iouem potuisse offendi, si partes eius non etiam singillatim minutatimque colerentur, stulte dicitur. Nulla quippe earum pretermitteretur, cum ipse unus qui habet omnia, coleretur. Nam ut alia omittam, que sunt innumerabilia, cum dicunt omnia sidera partes Iouis esse, et omnia uiuere atque rationales animas habere, et ideo sine controuersia deos esse, non uident quam multos non colant, quam multis edes non construant, aras non statuant, quas tamen [1 1Kb] paucissimis siderum statuendas esse putauerunt, et singillatim sacrificandum. Si igitur, irascuntur qui non singillatim coluntur, non metuunt, paucis placatis, toto celo irato uiuere? Si autem stellas omnes ideo colunt, quia in Ioue sunt quem colunt, isto compendio possent in illo uno omnibus supplicare. Sic enim nemo irasceretur, cum in illo uno [2 1Kb] nemo contemneretur, potius quam, cultis quibusdam, iusta irascendi causa illis, qui pretermissi essent, multo numerosioribus preberetur: presertim cum eis de superna sede fulgentibus, turpi nuditate distentus preponeretur Priapus.



CAPUT XII.---De opinione eorum qui Deum animam mundi, et mundum corpus Dei esse putauerunt.

Quid illud, nonne debet mouere acutos homines, uel qualescumque homines? Non enim ad hoc ingenii opus est excellentia, ut deposito studio contentionis attendant, si mundi animus Deus est, eique animo mundus ut corpus est, ut sit unum animal constans ex animo et corpore, atque iste Deus est sinu quodam [3 1Kb] nature in se ipso continens omnia, ut ex ipsius anima, qua uiuificatur tota ista moles, uite atque anime cunctorum uiuentium pro cuiusque nascentis [4 1Kb] sorte sumantur, nichil omnino remanere [5 1Kb] , quod non sit pars Dei. Quod si ita est, quis non uideat quanta impietas et irreligiositas consequatur, ut quod calcauerit quisque, partem Dei calcet, et in omni animante occidendo, pars Dei trucidetur? Nolo omnia dicere que possunt occurrere cogitantibus, dici autem sine uerecundia non possunt.



CAPUT XIII.---De his qui sola rationalia animantia partes esse unius Dei asserunt.

Si autem sola animalia rationalia, sicut sunt homines, partes Dei esse contendunt; non uideo quidem, si totus mundus est Deus, quomodo bestias ab eius partibus separent. Sed obluctari quid opus est? De ipso rationali animante, id est homine, quid infelicius  credi potest, quam Dei partem uapulare, cum puer uapulat? Iam uero partes Dei fieri lasciuas, iniquas, impias, atque omnino damnabiles, quis ferre possit, nisi qui prorsus insanit? Postremo quid irascitur eis a quibus non colitur, cum a suis partibus non colatur? Restat ergo ut dicant, omnes deos suas habere uitas, sibi quemque uiuere, nullum eorum esse partem cuiusquam; sed omnes colendos, qui cognosci et coli possunt; quia tam multi sunt, ut omnes non possint. Quorum Iupiter, quia rex presidet, ipsum credo ab eis putari regnum constituisse, uel auxisse Romanum. Nam si hoc ipse non fecit, quem alium deum opus tam magnum potuisse aggredi credant, cum omnes occupati sint officiis et operibus propriis, nec alter [1 1Kb] irruat in alterius? A rege igitur deorum regnum hominum potuit propagari et augeri.



CAPUT XIu.---Augmenta regnorum Ioui incongruenter adscribi: cum, si uictoria, ut uolunt, dea est, ipsa huic negotio sola sufficeret.

Hic primum quero, cur non etiam ipsum regnum aliquis deus est? Cur enim non ita sit, si uictoria dea est? Aut quid ipso Ioue in hac causa opus est, si uictoria faueat sitque propitia, et semper eat ad illos, quos uult esse uictores? Hac dea fauente et propitia, etiam Ioue uacante uel aliud agente, que gentes non subdite remanerent? que regna non cederent? An forte displicet [2 1Kb] bonis, iniquissima improbitate pugnare, et finitimos quietos nullamque iniuriam facientes ad dilatandum regnum bello spontaneo prouocare? Plane si ita sentiunt, approbo et laudo.



CAPUT Xu.---An congruat bonis latius uelle regnare.

uideant ergo ne forte non pertineat ad uiros bonos, gaudere de regni latitudine. Iniquitas enim eorum, cum quibus iusta bella gesta sunt, regnum adiuuit ut cresceret: quod utique paruum esset, si quies et iustitia finitimorum contra se bellum geri nulla prouocaret iniuria: ac sic felicioribus rebus humanis omnia regna parua essent concordi uicinitate letantia; et ita essent in mundo regna plurima gentium, ut sunt in urbe domus plurime ciuium. Proinde belligerare et perdomitis gentibus dilatare regnum, malis uidetur felicitas, bonis necessitas. Sed quia peius esset, ut iniuriosi iustioribus dominarentur, ideo non incongrue dicitur etiam ista felicitas. Sed procul dubio felicitas maior est, uicinum bonum habere concordem, quam uicinum malum subiugare bellantem. Mala uota sunt, optare habere quem oderis, uel quem timeas, ut possit esse quem uincas. Si ergo iusta gerendo bella, non impia, non iniqua, Romani imperium tam magnum acquirere potuerunt, numquid tanquam aliqua dea colenda est eis etiam iniquitas aliena? Multum enim ad istam latitudinem imperii eam cooperatam uidemus, que faciebat iniuriosos, ut essent cum quibus iusta bella gererentur, et augeretur imperium. Cur  autem et iniquitas dea non sit, uel externarum gentium, si Pauor et Pallor et Febris dii Romani esse meruerunt? His igitur duabus, id est aliena iniquitate et dea uictoria, dum bellorum causas iniquitas excitat, uictoria eadem bella feliciter terminat, etiam feriato Ioue creuit imperium. Quas enim hic partes Iupiter haberet; cum ea que possent beneficia eius putari, dii habentur, dii uocantur, dii coluntur, ipsi pro suis partibus inuocantur? Haberet autem hic etiam ille aliquam partem, si regnum etiam ipse appellaretur, sicut appellatur illa uictoria. Aut si regnum munus est Iouis, cur non et uictoria munus eius habeatur? Quod profecto haberetur, si non lapis in Capitolio  , sed uerus Rex regum et Dominus dominantium  cognosceretur atque coleretur.



CAPUT XuI.---Quid fuerit quod Romani omnibus rebus et omnibus motibus deos singulos deputantes, edem Quietis extra portas esse uoluerunt.

Miror autem plurimum, quod cum deos singulos singulis rebus et pene singulis motibus attribuerent, uocauerunt deam Agenoriam, que ad agendum excitaret; deam Stimulam, que ad agendum ultra modum stimularet; deam Murciam, que preter modum non moueret, ac faceret hominem, ut ait Pomponius, murcidum, id est nimis desidiosum et inactuosum  ; deam Streniam, que faceret strenuum; his omnibus diis et deabus publica sacra facere susceperunt: Quietem uero appellantes, que faceret quietum, cum edem haberet extra portam Collinam, publice illam suscipere noluerunt. Utrum indicium fuit animi inquieti, an potius ita significatum est, qui illam turbam colere perseueraret, non plane deorum, sed demoniorum, eum quietem habere non posse? ad quam uocat uerus Medicus, dicens: Discite a me quia mitis sum et humilis corde, et inuenietis requiem animabus uestris .



CAPUT XuII.---An, si Iouis summa potestas est, etiam uictoria dea debuerit estimari.

An forte dicunt, quod deam uictoriam Iupiter mittat, atque illa tanquam regi deorum obtemperans, ad quos iusserit ueniat, et in eorum parte considat? Hoc uere dicitur, non de illo Ioue, quem deorum regem pro sua opinione confingunt; sed de illo uero Rege seculorum, quod mittat non uictoriam, que nulla substantia est, sed angelum suum, et faciat uincere quem uoluerit; cuius consilium occultum esse potest, iniquum non potest [1 1Kb] . Nam si uictoria dea est, cur non deus est et triumphus, et uictorie iungitur uel maritus, uel frater, uel filius? Talia quippe isti de diis opinati sunt, qualia si pete fingerent, atque a nobis exagitarentur; responderent isti, ridenda esse figmenta petarum, non ueris attribuenda numinibus: et  tamen se ipsi non ridebant cum talia deliramenta non apud petas legebant, sed in templis colebant. Iouem igitur de omnibus rogarent, ei uni tantummodo supplicarent. Non enim, quo misisset uictoriam, si dea est et sub illo rege est, posset ei audere resistere, et suam potius facere uoluntatem.



CAPUT XuIII.---Felicitatem et Fortunam qui deas putant, qua ratione secernunt [1 1Kb] .

Quid quod et Felicitas dea est? edem accepit, aram meruit, sacra ei congrua persoluta sunt. Ipsa ergo sola coleretur: ubi enim ipsa esset, quid boni non esset? Sed quid sibi uult, quod et Fortuna dea putatur, et colitur? An aliud est felicitas, aliud fortuna? Quia fortuna potest esse et mala: felicitas autem si mala fuerit, felicitas non erit. Certe omnes deos utriusque sexus  nonnisi bonos. existimare debemus. Hoc Plato dicit , hoc alii philosophi, hoc excellentes reipublice populorumque rectores. Quomodo ergo dea Fortuna aliquando bona est, aliquando mala? An forte quando mala est, dea non est, sed in malignum demonem repente conuertitur? Quot sunt ergo dee iste? Profecto quotquot homines fortunati, hoc est bone fortune. Nam cum sint et alii plurimi simul, hoc est uno tempore, male fortune, numquid, si ipsa esset, simul et mala esset et bona; his aliud, iliis aliud? An illa que dea est, semper bona est? Ipsa est ergo Felicitas: cur adhibentur duo nomina? Sed hoc ferendum est: solet enim et una res duobus nominibus appellari. Quid diuerse edes, diuerse are, diuersa sacra? Est causa, inquiunt: quia felicitas illa est, quam boni habent precedentibus meritis; fortuna uero que dicitur bona, sine ullo examine meritorum fortuitu accidit hominibus et bonis et malis, unde etiam fortuna nominatur. Quomodo ergo bona est, que sine ullo iudicio uenit et ad bonos et ad malos? Utquid autem colitur, que ita ceca est, passim in quoslibet incurrens, ut suos cultores plerumque pretereat, et suis contemptoribus hereat? Aut si aliquid proficiunt cultores eius, ut ab illa uideantur et amentur, iam merita sequitur, non fortuitu uenit. Ubi est ergo [2 1Kb] definitio illa fortune? ubi est quod a fortuitis etiam nomen accepit? Nihil enim prodest eam colere, si fortuna est. Si autem suos cultores discernit, ut prosit, fortuna non est. An et ipsam, quo uoluerit, Iupiter mittit? Colatur ergo ipse solus: non enim potest ei iubenti et eam quo uoluerit mittenti Fortuna resistere. Aut certe istam mali colant, qui nolunt habere merita, quibus possit Dea Felicitas inuitari.



CAPUT XIX.---De Fortuna muliebri.

Tantum sane huic, uelut numini tribuunt, quam Fortunam uocant, ut simulacrum eius, quod a matronis dedicatum est , etiam locutum esse memorie commendauerint , atque dixisse non semel, sed iterum, quod eam rite matrone dedicauerint. Quod quidem si  uerum sit, mirari nos non oportet. Non enim malignis demonibus etiam sic difficile est fallere, quorum artes atque uersutias hinc potius isti aduertere debuerunt, quod illa dea locuta est, que fortuitu accidit, non que meritis uenit. Fuit enim Fortuna loquax, et muta Felicitas; utquid aliud [1 1Kb] , nisi ut homines recte uiuere non curarent, conciliata sibi Fortuna, que illos sine ullis bonis meritis faceret fortunatos? Et certe si Fortuna loquitur, non saltem muliebris, sed uirilis potius loqueretur, ut non ipse, que simulacrum dedicauerunt, putarentur tantum miraculum muliebri loquacitate finxisse.



CAPUT XX.---De uirtute et Fide, quas Pagani templis et sacris honorauerunt, pretermittentes alia bona, que similiter colenda fuerunt, si recte aliis [2 1Kb] diuinitas tribuebatur.

uirtutem quoque deam fecerunt: que quidem si dea esset, multis fuerat preferenda. Et nunc quia dea non est, sed donum Dei est, ipsa ab illo impetretur, a quo solo dari potest: et omnis falsorum deorum turba uanescet. Sed cur et Fides, dea credita est, et accepit etiam ipsa templum et altare? Quam quisquis prudenter agnoscit, habitaculum illi se ipsum facit. Unde autem sciunt illi quid sit fides cuius primum et maximum officium est, ut in uerum credatur Deum? Sed cur non suffecerat uirtus? nonne ibi est et fides? Quando quidem uirtutem in quatuor species distribuendam esse uiderunt, prudentiam, iustitiam, fortitudinem, temperantiam. Et quoniam iste singule species suas habent, in partibus iustitie fides est; maximumque locum apud nos habet, quicumque scimus quid sit, quod iustus ex fide uiuit . Sed illos miror appetitores multitudinis deorum, si fides dea est, quare aliis tam multis deabus iniuriam fecerint pretermittendo eas, quibus similiter edes et aras dedicare potuerunt? Cur temperantia dea esse non meruit, cum eius nomine nonnulli Romani principes non paruam gloriam compararint? Cur denique fortitudo dea non est, que adfuit Mucio  , cum dexteram porrexit in flammas; que adfuit Curtio  , cum se pro patria in abruptam terram precipitem dedit; que adfuit Decio patri  , et Decio filio  , cum pro exercitu se uouerunt? Si tamen his omnibus uera inerat fortitudo, unde modo non agitur. Quare prudentia, quare sapientia nulla numinum loca meruerunt? an quia in nomine generali ipsius uirtutis omnes coluntur? Sic ergo posset et unus Deus coli, cuius partes ceteri dii putantur. Sed in illa una uirtute et fides est, et pudicitia, que tamen extra in edibus propriis altaria meruerunt.



CAPUT XXI.---Quod dona non intelligentes Dei, uirtute saltem [3 1Kb] et Felicitate debuerint esse contenti.

Has deas non ueritas, sed uanitas fecit: hec enim  ueri Dei munera sunt, non ipse sunt dee. uerumtamen ubi est uirtus et felicitas, quid aliud queritur? Quid ei sufficit, cui uirtus felicitasque non sufficit? Omnia quippe agenda complectitur uirtus; omnia optanda, felicitas. Si Iupiter, ut hec daret, ideo colebatur; quia si bonum aliquid est latitudo regni atque diuturnitas, ad eamdem pertinet felicitatem; cur non intellectum est dona Dei esse, non deas? Si autem putate sunt dee, saltem alia tanta deorum turba non quereretur. Consideratis enim officiis deorum dearumque omnium, que sicut uoluerunt pro sua opinatione finxerunt, inueniant, si possunt, aliquid quod ab aliquo deo prestari possit homini habenti uirtutem, habenti felicitatem. Quid doctrine uel a Mercurio, uel a Minerua  petendum esset, cum uirtus omnia secum haberet? Ars quippe ipsa bene recteque uiuendi, uirtus a ueteribus definita est. Unde ab eo quod grece dicitur uirtus, nomen artis Latinos traduxisse putauerunt  . Sed si uirtus nonnisi ad ingeniosum posset uenire, quid opus erat deo Catio patre, qui catos, id est acutos, faceret, cum hoc posset conferre felicitas? Ingeniosum quippe nasci, felicitatis est. Unde, etiamsi non potuit a nondum nato coli dea Felicitas, ut hoc ei conciliata donaret, conferret hoc parentibus eius cultoribus suis, ut eis ingeniosi filii nascerentur. Quid opus erat parturientibus inuocare Lucinam, cum, si adesset Felicitas, non solum bene parerent, sed etiam bonos? Quid necesse erat Opi dee commendare nascentes, deo uaticano uagientes, dee Cunine iacentes, dee Rumine sugentes, deo Statilino stantes, dee Adeone adeuntes, Abeone abeuntes; dee Menti, ut bonam haberent mentem; deo uolumno et dee uolumne, ut bona uellent; diis nuptialibus [1 1Kb] , ut bene coniugarentur; diis agrestibus, ut fructus uberrimos caperent, et maxime ipsi diue Fructesee; Marti et Bellone, ut bene belligerarent; dee uictorie, ut uincerent; deo Honori [2 1Kb] , ut honorarentur; dee Pecunie, ut pecuniosi essent; deo Aesculano [3 1Kb] et filio eius Argentino, ut haberent eream argenteamque pecuniam? Nam ideo patrem Argentini Aesculanum posuerunt, quia prius erea pecunia in usu esse cepit, post argentea  . Miror autem, quod Argentinus non genuit Aurinum, quia et aurea subsecuta est. Quem deum isti si haberent, sicut Saturno Iouem, ita et patri Argentino et auo Aesculano Aurinum preponerent. Quid ergo erat necesse propter hec bona uel animi, uel corporis, uel externa, tantam deorum turbam colere et inuocare; quos neque omnes commemoraui, nec ipsi potuerunt omnibus bonis humanis minutatim singillatimque digestis deos minutos et singulos prouidere; cum posset magno facilique compendio una dea Felicitas cuncta conferre; nec solum ad bona capienda quisquam alius, sed neque ad depellenda mala quereretur? Cur enim  esset inuocanda propter fessos diua Fessonia [1 1Kb] , propter hostes depellendos diua Pellonia, propter egros medicus uel Apollo, uel Aesculapius, uel ambo simul quando esset grande periculum? Nec deus Spiniensis [2 1Kb] , ut spinas ex agris eradicaret; nec dea Rubigo, ut non accederet, rogaretur: una Felicitate presente et tuente, uel nulla mala exorirentur, uel facillime pellerentur. Postremo quoniam de duabus istis deabus uirtute et Felicitate tractamus, si felicitas uirtutis est premium, non dea, sed Dei donum est: si autem dea est, cur non dicatur et uirtutem ipsam conferre; quandoquidem etiam uirtutem consequi felicitas magna est?



CAPUT XXII.---De scientia colendorum deorum, quam a se uarro gloriatur collatam esse Romanis.

Quid ergo est, quod pro ingenti beneficio uarro iactat prestare se ciuibus suis, quia non solum commemorat deos, quos coli oporteat a Romanis, uerum etiam dicit quid ad quemque pertineat? Quoniam nichil prodest [3 1Kb] , inquit, hominis alicuius medici nomen formamque nosse, et quod sit medicus ignorare: ita dicit nichil prodesse scire, deum esse Aesculapium, si nescias eum ualetudini opitulari, atque ita ignores cur ei debeas supplicare. Hoc etiam alia similitudine affirmat, dicens, non modo bene uiuere, sed uiuere omnino neminem posse, si ignoret quisnam sit faber, quis pistor [4 1Kb] , quis tector, a quo quid utensile petere possit: quem adiutorem assumere, quem ducem, quem doctorem: eo modo nulli dubium esse asserens, ita esse utilem cognitionem deorum, si sciatur quam quisque deus uim et facultatem ac potestatem cuiusque rei habeat. Ex eo enim poterimus, inquit, scire quem cuiusque causa [5 1Kb] deum aduocare atque inuocare debeamus: ne faciamus, ut mimi solent, et optemus a Libero aquam, a Lymphis uinum. Magna sane utilitas. Quis non huic gratias ageret, si uera monstraret; et si unum uerum Deum, a quo essent omnia bona, hominibus colendum doceret?



CAPUT XXIII.---De Felicitate, quam Romani, multorum ueneratores deorum, diu non coluerunt honore diuino, cum pro omnibus sola sufficeret.

1. Sed unde nunc agitur, si libri et sacra eorum uera sunt, et Felicitas dea est, cur non ipsa una que coleretur constituta est, que posset uniuersa conferre, et compendio facere felicem? Quis enim optat aliquid propter aliud quam ut felix fiat? Cur denique tam sero huic tante dee post tot Romanos principes Lucullus edem constituit  ? Cur ipse Romulus felicem cupiens condere ciuitatem, non huic templum potissimum struxit? Nec propter aliquid diis ceteris supplicauit, quando nichil deesset, sic hec adesset. Nam et ipse nec prius rex, nec, ut putant, postea deus  fieret, si hanc deam propitiam non haberet. Utquid ergo constituit Romanis deos, Ianum, Iouem, Martem, Picum, Faunum, Tiberinum, Herculem, et si quos alios? utquid Titus Tatius addidit Saturnum, Opem, Solem, Lunam, uulcanum, Lucem, et quoscumque alios addidit, inter quos etiam deam Cloacinam 2, Felicitate neglecta? utquid Numa tot deos et tot deas sine ista? an eam forte in tanta turba uidere non potuit? Hostilius certe rex deos et ipse nouos Pauorem atque Pallorem propitiandos non introduceret, si deam istam nosset aut coleret. Presente quippe Felicitate omnis pauor et pallor, non propitiatus abscederet, sed pulsus aufugeret.

2. Deinde quid est hoc, quod iam Romanum imperium longe lateque crescebat, et adhuc nemo Felicitatem colebat? An ideo grandius imperium, quam felicius fuit? Nam quomodo ibi esset uera felicitas, ubi uera non erat pietas? Pietas enim est uerax ueri Dei cultus, non cultus falsorum tot deorum, quot demoniorum. Sed et postea iam in deorum numerum Felicitate suscepta, magna bellorum ciuilium infelicitas subsecuta est. An forte iuste est indignata Felicitas, quod et tam sero, et non ad honorem, sed ad contumeliam potius inuitata est, ut cum ea coleretur Priapus, et Cloacina, et Pauor, et Pallor, et Febris, et cetera non numina colendorum, sed crimina colentium?

3. Ad extremum, si cum turba indignissima tanta dea colenda uisa est, cur non uel illustrius ceteris colebatur? Quis enim ferat, quod neque inter deos Consentes quos dicunt in consilium Iouis adhiberi, nec inter deos quos Selectos uocant, Felicitas constituta est [1 1Kb] ? Templum aliquod ei fieret, quod et loci sublimitate et operis dignitate preemineret. Cur enim non aliquid melius, quam ipsi Ioui? Nam que etiam Ioui regnum nisi Felicitas dedit? si tamen cum regnaret, felix fuit. Et potior est felicitas regno. Nemo enim dubitat, facile inueniri hominem qui timeat se fieri regem: nullus autem inuenitur qui se nolit esse felicem. Ipsi ergo dii, si per auguria uel quolibet modo eos poss consuli putant, de hac re consulerentur, utrum uellent Felicitati loco cedere: si forte aliorum edibus uel altaribus iam fuisset locus occupatus, ubi edes maior atque sublimior Felicitati construeretur, etiam ipse Iupiter cederet, ut ipsum uerticem collis Capitolini Felicitas potius obtineret. Non enim quispiam resisteret Felicitati, nisi, quod fieri non potest, qui esse uellet infelix. Nullo modo omnino si consuleretur, faceret Iupiter, quod ei fecerunt tres dii, Mars, Terminus, et Iuuentas, qui maiori et regi suo nullo modo cedere loco uoluerunt. Nam sicut habent eorum littere, cum rex Tarquinius Capitolium fabricare uellet, eumque locum qui ei dignior aptiorque uidebatur, ab diis aliis [2 1Kb] cerneret preoccupatum, non audens aliquid contra eorum facere arbitrium et credens eos tanto numini suoque principi uoluntate  cessuros; quia multi erant illic ubi Capitolium constitutum est, per augurium quesiuit, utrum concedere locum uellent Ioui: atque ipsi inde cedere omnes uoluerunt, preter illos quos commemoraui, Martem, Terminum  , Iuuentatem: atque ideo Capitolium ita constructum est, ut etiam isti tres intus essent tam obscuris signis, ut hoc uix homines doctissimi scirent. Nullo modo igitur Felicitatem Iupiter ipse contemneret, sicut a Termino, Marte, Iuuentate contemptus est. Sed ipsi etiam qui non cesserant Ioui, profecto cederent Felicitati, que illis regem fecerat Iouem. Aut si non cederent, non id contemptu eius facerent, sed quod in domo Felicitatis obscuri esse mallent, quam sine illa in locis propriis eminere.

4. Ita dea Felicitate in loco amplissimo et celsissimo constituta, discerent ciues unde omnis boni uoti petendum esset auxilium. Ac sic ipsa suadente natura, aliorum deorum superflua multitudine derelicta, coleretur una Felicitas, uni supplicaretur, unius templum frequentaretur a ciuibus qui felices esse uellent, quorum esset nemo qui nollet: atque ita ipsa a se ipsa peteretur, que ab omnibus petebatur. Quis enim aliquid ab aliquo deo, nisi felicitatem, uelit accipere, uel quod ad felicitatem existimat pertinere? Proinde si felicitas habet in potestate cum quo homine sit , que tandem stultitia est, ab aliquo eam deo petere, quam possis a se ipsa impetrare? Hanc ergo deam super deos ceteros honorare etiam loci dignitate debuerunt. Sicut enim apud ipsos legitur, Romani ueteres nescio quem Summanum  , cui nocturna fulmina tribuebant, coluerunt magis quam Iouem, ad quem diurna fulmina pertinerent. Sed postquam Ioui templum insigne ac sublime constructum est, propter edis dignitatem sic ad eum multitudo confluxit, ut uix inueniatur qui Summani nomen, quod audire iam non potest, se saltem legisse meminerit. Si autem felicitas dea non est, quoniam, quod uerum est, munus est Dei; ille Deus queratur, qui eam dare possit, et deorum falsorum multitudo noxia relinquatur, quam stultorum hominum multitudo uana sectatur, dona Dei deos sibi faciens, et ipsum, cuius ea dona sunt, obstinatione superbe uoluntatis offendens. Sic enim carere non potest infelicitate, qui tanquam deam felicitatem colit, et Deum datorem felicitatis relinquit: sicut carere non potest fame, qui panem pictum lingit, et ab homine qui uerum habet, non petit.



CAPUT XXIu.---Qua ratione defendant Pagani, quod inter deos colant ipsa dona diuina.

Libet autem eorum considerare rationes. Usque adeone, inquiunt, maiores nostros insipientes fuisse credendum est, ut hec nescirent munera diuina esse, non deos? Sed quoniam sciebant nemini talia nisi aliquo deo largiente concedi, quorum deorum nomina non inueniebant, earum rerum nominibus appellabant  deos, quas ab eis sentiebant dari, aliqua uocabula inde flectentes, sicut a bello Bellonam nuncupauerunt, non bellum; sicut a cunis Cuninam, non cunam; sicut a segetibus Segetiam, non segetem; sicut a pomis Pomonam, non pomum; sicut a bubus Bubonam [1 1Kb] , non bouem: aut certe nulla uocabuli declinatione, sicut res ipse nominantur, ut Pecunia dicta est dea, que dat pecuniam, non omnino pecunia dea ipsa putata est: ita uirtus, que dat uirtutem; Honor, qui honorem; Concordia, que concordiam; uictoria, que dat uictoriam. Ita, inquiunt, cum Felicitas dea dicitur, non ipsa que datur, sed numen illud attenditur a quo felicitas datur.



CAPUT XXu.---De uno tantum colendo Deo, qui, licet nomine ignoretur, tamen felicitatis dator esse sentitur.

Ista nobis reddita ratione, multo facilius eis, quorum cor non nimis obduruit, persuadebimus fortasse quod uolumus. Si enim iam humana infirmitas sensit, nonnisi ab aliquo Deo dari posse felicitatem; et hoc senserunt homines qui tam multos colebant deos, in quibus et ipsum eorum regem Iouem; quia eius nomen, a quo daretur felicitas, ignorabant, ideo [2 1Kb] ipsius rei nomine, quam credebant ab illo dari, eum appellare uoluerunt: satis ergo iudicarunt [3 1Kb] , nec ab ipso Ioue dari posse felicitatem, quem iam colebant; sed utique ab illo quem nomine ipsius felicitatis colendum esse censebant. Confirmo prorsus a quodam Deo, quem nesciebant, eos credidisse dari felicitatem: ipse ergo queratur, ipse colatur, et sufficit. Repudietur strepitus innumerabilium demoniorum: illi non sufficiat hic Deus, cui non sufficit munus eius. Illi, inquam, non sufficiat ad colendum Deus dator felicitatis, cui non sufficit ab accipiendum ipsa felicitas. Cui autem sufficit , seruiat uni Deo datori felicitatis. Non est ipse quem nominant Iouem. Nam si eum datorem felicitatis agnoscerent, non utique alium, uel aliam, a qua daretur felicitas, nomine ipsius Felicitatis inquirerent; neque ipsum Iouem cum tantis iniuriis colendum putarent. Iste alienarum dicitur adulter [4 1Kb] uxorum, iste pueri  pulchri impudicus amator et raptor.



CAPUT XXuI.---De ludis scenicis, quos sibi dii celebrari a suis cultoribus exegerunt.

Sed fingebat hec Homerus, ait Tullius  , et humana ad deos transferebat: diuina mallem ad nos. Merito displicuit uiro graui diuinorum criminum peta confictor. Cur ergo ludi scenici, ubi hec dictitantur, cantitantur, actitantur, deorum honoribus exhibentur, inter res diuinas a doctissimis conscribuntur? Hic exclamet Cicero, non contra figmenta petarum, sed contra  instituta maiorum. Annon exclamarent [1 1Kb] et illi, Quid nos fecimus? Ipsi dii ista suis honoribus exhibenda flagitauerunt, atrociter imperarunt, cladem nisi fieret prenuntiarunt; quia neglectum est aliquid, seuerissime uindicarunt; quia id quod neglectum fuerat factum est, placatos se esse monstrarunt. Inter eorum commemoratur uirtutes et miranda facta quod dicam. Tito Latinio [2 1Kb] , rustico Romano patrifamilias, dictum est in somnis, in senatum nuntiaret, ut ludi Romani instaurarentur, quod primo eorum die in quodam scelerato, qui populo spectante ad supplicium duci iussus est, numinibus uidelicet ex ludis hilaritatem querentibus, triste displicuisset imperium. Cum ergo ille, qui somnio commonitus erat, postero die iussa facere non ausus esset, secunda nocte hoc idem rursus seuerius imperatum est: amisit filium, quia non fecit. Tertia nocte dictum est homini, quod maior ei pena, si non faceret, immineret. Cum etiam sic non auderet, in morbum incidit acrem et horribilem. Tum uero ex amicorum sententia ad magistratus rem detulit, atque in lectica allatus est in senatum: expositoque somnio, recepta continuo ualetudine, pedibus suis sanus abscessit. Tanto stupefactus miraculo senatus quadruplicata pecunia ludos censuit instaurari  . Quis non uideat, qui sanum sapit, subditos homines malignis demonibus, a quorum dominatione non liberat nisi gratia Dei per Iesum Christum Dominum nostrum, ui compulsos esse exhibere talibus diis, que recto consilio poterant turpia iudicari? In illis certe ludis petica numinum crimina frequentantur, qui ludi cogentibus numinibus iussu senatus instaurabantur. In illis ludis corruptorem pudicitie Iouem turpissimi histriones cantabant, agebant, placebant [3 1Kb] . Si illud fingebatur, ille irasceretur: si autem suis criminibus etiam fictis [4 1Kb] delectabatur, quando coleretur, nis idiabolo seruiretur? Itane iste Romanum conderet, dilataret, conseruaret imperium, quouis Romano, cui displicebant talia, homine abiectior? iste daret felicitatem, qui tam infeliciter colebatur; et nisi ita coleretur, infelicius irascebatur?



CAPUT XXuII.---De tribus generibus deorum, de quibus Sceuola pontifex disputauit.

Relatum est in litteras, doctissimum pontificem Sceuolam  disputasse tria genera tradita deorum: unum a petis, alterum a philosophis, tertium a principibus ciuitatis. Primum genus nugatorium dicit esse, quod multa de diis fingantur indigna; secundum non congruere ciuitatibus, quod habeat aliqua superuacua, aliqua etiam que obsit populis nosse. De superuacuis non magna causa est: solet enim et a  iurisperitis dici [1 1Kb] , Superflua non nocent. Que sunt autem illa que prolata in multitudinem nocent? Hec, inquit, non esse deos Herculem, Aesculapium, Castorem, Pollucem: proditur enim a doctis, quod homines fuerint, et humana conditione defecerint. Quid aliud [2 1Kb] ? Quod eorum qui sint dii non habeant ciuitates uera simulacra; quod uerus Deus nec sexum habeat, nec etatem, nec definita corporis membra. Hec pontifex nosse populos non uult: nam falsa esse non putat [3 1Kb] . Expedire igitur existimat, falli in religione ciuitates. Quod dicere etiam in libris Rerum diuinarum ipse uarro non dubitat. Preclara religio, quo confugiat liberandus infirmus, et cum ueritatem qua liberetur inquirat, credatur ei expedire quod fallitur. Peticum sane deorum genus cur Sceuola respuat, eisdem litteris non tacetur: quia sic uidelicet deos deformant, ut nec bonis hominibus comparentur, cum alium faciunt furari, alium adulterare; sic item aliquid aliter, turpiter, atque inepte dicere ac facere; tres inter se deas certasse de premio pulchritudinis, uictas duas a uenere Troiam euertisse; Iouem ipsum conuerti in bouem aut cycnum, ut cum aliqua concumbat; deam homini nubere, Saturnum liberos deuorare: nichil denique posse confingi miraculorum atque uitiorum, quod non ibi reperiatur, atque ab deorum natura longe absit. O Sceuola pontifex maxime, ludos tolle, si potes: precipe populis, ne tales honores diis immortalibus deferant, ubi crimina deorum libeat mirari, et que fieri possunt placeat imitari. Si autem tibi responderit populus, uos nobis importastis ista, pontifices: deos ipsos roga, quibus instigantibus ista iussistis, ne talia sibi iubeant exhiberi. Que si mala sunt, et propterea nullo modo de deorum maiestate credenda, maior est deorum iniuria, de quibus impune finguntur. Sed non te audiunt, demones sunt, praua docent, turpibus gaudent: non solum non deputant iniuriam, si de illis ista fingantur; sed eam potius iniuriam ferre non possunt, si per eorum solemnia non agantur. Iam uero si aduersus eos Iouem interpelles, maxime ob eam causam, quia eius plura crimina ludis scenicis actitantur; nonne etiamsi Deum Iouem nuncupatis, a quo regitur totus atque administratur hic mundus, eo illi fit a uobis maxima iniuria, quod eum cum istis colendum putatis, eorumque regem esse perhibetis?



CAPUT XXuIII.---An ad obtinendum dilatandumque regnum profuerit Romanis cultus deorum.

Nullo igitur modo dii tales, qui talibus placantur, uel potius accusantur honoribus, ut maius sit crimen quod eis falsis oblectantur, quam si de illis uera dicerentur, Romanum imperium augere et conseruare potuissent. Hoc enim si possent, Grecis potius donum tam grande conferrent, qui eos in huiuscemodi  rebus diuinis, hoc est ludis scenicis, honorabilius digniusque coluerunt, quando et a morsibus petarum, quibus deos dilacerari uidebant, se non subtraxerunt, dando eis licentiam male tractandi homines quos liberet, et ipsos scenicos non turpes iudicauerunt, sed dignos etiam preclaris honoribus habuerunt. Sicut autem potuerunt auream pecuniam habere Romani, quamuis deum Aurinum non colerent: sic et argenteam habere potuerunt, et eream, si nec Argentinum, nec eius patrem colerent Aesculanum: et sic omnia, que retexere piget. Sic ergo et regnum inuito quidem Deo uero nullo modo habere possent; diis uero istis falsis et multis ignoratis siue contemptis, atque illo uno cognito [1 1Kb] et fide sincera ac moribus culto, et melius hic regnum haberent, quantumcumque haberent, et post hec [2 1Kb] acciperent sempiternum, siue hic haberent, siue non haberent.



CAPUT XXIX.---De falsitate auspicii, quo Romani regni fortitudo et stabilitas uisa est indicari.

Nam illud quale est quod pulcherrimum auspicium fuisse dixerunt, quod paulo ante commemoraui, Martem et Terminum et Iuuentatem nec Ioui regi deorum loco cedere uoluisse? Sic enim, inquiunt, significatum est, Martiam gentem, id est Romanam, nemini locum quem teneret daturam; Romanos quoque terminos propter deum Terminum neminem commoturum; iuuentutem etiam Romanam propter deam Iuuentatem nemini esse cessuram. uideant ergo quomodo habeant [3 1Kb] istum regem deorum suorum et datorem regni sui, ut eum [4 1Kb] auspicia ista pro aduersario ponerent, cui non cedere pulchrum esset. Quanquam hec si uera sunt, non habent omnino quid timeant. Non enim confessuri sunt quod dii cesserint Christo, qui Ioui cedere noluerunt. Saluis quippe imperii finibus Christo cedere potuerunt, et de sedibus locorum et maxime de corde credentium. Sed antequam Christus ueniret in carne, antequam denique ista scriberentur, que de libris eorum proferimus; sed tamen posteaquam factum est sub rege Tarquinio illud auspicium, aliquoties Romanus exercitus fusus est, hoc est uersus in fugam, falsumque ostendit auspicium, quo Iuuentas illa non cesserat Ioui; et gens Martia, superantibus atque irrumpentibus Gallis, in ipsa Urbe contrita est; et termini imperii, deficientibus multis ad Annibalem ciuitatibus, in angustum fuerant coarctati. Ita euacuata est pulchritudo auspiciorum, remansit contra Iouem contumacia, non deorum, sed demoniorum. Aliud est enim non cessisse; aliud unde cesseras redisse. Quanquam et postea in Orientalibus partibus Hadriani uoluntate mutati sunt termini imperii Romani. Ille namque tres prouincias nobiles, Armeniam, Mesopotamiam, Assyriam, Persarum concessit imperio  : ut deus ille Terminus, qui Romanos terminos  secundum istos tuebatur, et per illud pulcherrimum auspicium loco non cesserat Ioui, plus Hadrianum regem hominum, quam regem deorum timuisse uideatur. Receptis quoque alio tempore prouinciis memoratis, nostra pene memoria retrorsus Terminus cessit, quando Iulianus  , deorum illorum oraculis deditus, immoderato ausu naues iussit incendi, quibus alimonia portabatur: qua exercitus destitutus, mox etiam ipso hostili uulnere exstincto, in tantam est redactus inopiam, ut inde nullus euaderet, undique hostibus incursantibus militem imperatoris morte turbatum [1 1Kb] , nisi placito pacis illic imperii fines constituerentur, ubi hodieque persistunt; non quidem tanto detrimento, quantum concesserat Hadrianus, sed media tamen compositione defixi. uano igitur augurio deus Terminus non cessit Ioui, qui cessit Hadriani uoluntati, cessit etiam Iuliani temeritati, et Iouiani  necessitati. uiderunt hec intelligentiores grauioresque Romani; sed contra consuetudinem ciuitatis, que demoniacis [2 1Kb] ritibus fuerat obligata, parum ualebant: quia et ipsi etiamsi illa uana esse sentiebant, nature tamen rerum sub unius ueri Dei regimine atque imperio constitute, religiosum cultum, qui Deo debetur, exhibendum putabant: seruientes, ut ait Apostolus, creature potius quam Creatori, qui est benedictus in secula . Huius Dei ueri erat auxilium necessarium, a quo mitterentur sancti uiri et ueraciter pii, qui pro uera religione morerentur, ut false a uiuentibus tollerentur [3 1Kb] .



CAPUT XXX.---Qualia de diis Gentium etiam cultores eorum se sentire fateantur.

Cicero augur irridet auguria  , et reprehendit homines corui et cornicule uocibus uite consilia moderantes . Sed iste Academicus, qui omnia esse contendit incerta, indignus est qui habeat ullam in his rebus auctoritatem. Disputat apud eum Q. Lucilius Balbus in secundo de Deorum Natura libro, et cum ipse superstitiones ex natura rerum uelut physicas et philosophicas inserat, indignatur tamen institutioni simulacrorum et opinionibus fabulosis, ita loquens: uidetisne igitur, ut a physicis rebus bene atque utiliter inuentis, ratio sit tracta ad commentitios et fictos deos? Que res genuit falsas opiniones, erroresque turbulentos, et superstitiones pene aniles. Et forme enim nobis deorum, et etates, et uestitus ornatusque noti sunt: genera preterea, coniugia, cognationes, omniaque traducta ad similitudinem imbecillitatis humane. Nam et perturbatis animis inducuntur: accepimus enim deorum cupiditates, egritudines, iracundias. Nec uero  dii bellis preliisque caruerunt. Nec solum, ut apud Homerum, cum duos exercitus contrarios alii dii  ex alia parte defenderent , sed etiam ut cum Titanis aut cum Gigantibus sua propria bella gesserunt. Hec et dicuntur et creduntur stultissime, et plena sunt uanitatis summeque leuitatis . Ecce interim que confitentur qui defendunt deos Gentium. Deinde cum hec ad superstitionem pertinere dicat, ad religionem uero, que ipse secundum Stoicos uidetur docere: Non enim philosophi solum, inquit, uerum etiam maiores nostri superstitionem a religione separauerunt [1 1Kb] . Nam qui totos dies precabantur, inquit, et immolabant, ut sibi sui liberi superstites essent, superstitiosi sunt appellati : quis non intelligat eum conari, dum consuetudinem ciuitatis timet, religionem laudare maiorum, eamque a superstitione uelle seiungere, sed quomodo id possit non inuenire? Si enim a maioribus illi sunt appellati superstitiosi, qui totos dies precabantur et immolabant, numquid et illi [2 1Kb] , qui instituerunt  deorum simulacra diuersa etate et ueste distincta, deorum genera, coniugia, cognationes? Hec utique cum tanquam superstitiosa culpantur, implicat ista culpa maiores talium simulacrorum institutores atque cultores: implicat et ipsum, qui quantolibet eloquio se in libertatem nitatur euoluere, necesse habebat ista uenerari; nec quod in hac disputatione disertus insonat, mutire auderet in populi concione. Agamus itaque Christiani Domino Deo nostro gratias, non Celo et Terre; sicut iste disputat, sed ei qui fecit celum et terram; qui has superstitiones, quas iste Balbus uelut balbutiens uix reprehendit, per altissimam Christi humilitatem, per Apostolorum predicationem, per fidem martyrum pro ueritate morientium et cum ueritate uiuentium, non solum in cordibus religiosis, uerum etiam in edibus superstitiosis libera suorum seruitute subuertit.



CAPUT XXXI.---De opinionibus uarronis, qui reprobata persuasione populari, licet ad notitiam ueri Dei non peruenerit, unum tamen deum colendum esse censuerit.

1. Quid ipse uarro, quem dolemus in rebus diuinis ludos scenicos, quamuis non iudicio proprio, posuisse, cum ad deos colendos multis locis uelut religiosus hortetur, nonne ita confitetur, non se illa iudicio suo sequi, que ciuitatem Romanam instituisse commemorat, ut si eam ciuitatem, nouam constitueret, ex nature potius formula deos nominaque eorum se fuisse dedicaturum non dubitet confiteri? Sed iam quoniam in uetere populo esset, acceptam ab antiquis nominum et cognominum historiam tenere, ut tradita est, debere se dicit, et ad eum finem illa scribere ac perscrutari, ut potius eos magis colere, quam despicere uulgus uelit. Quibus uerbis homo acutissimus satis indicat, non se aperire omnia, que non sibi contemptui essent, sed etiam ipsi uulgo despicienda uiderentur, nisi tacerentur. Ego ista coniicere putari debui, nisi euidenter alio loco  ipse diceret de religionibus loquens, multa esse uera, que non modo uulgo scire non sit utile, sed etiam, tametsi falsa sunt, aliter existimare populum expediat, et ideo Grecos teletas ac mysteria taciturnitate parietibusque clausisse. Hic certe totum consilium prodidit uelut sapientium, per quos ciuitates et populi regerentur. Hac tamen fallacia miris modis maligni demones delectantur, qui et deceptores et deceptos pariter possident, a quorum dominatione non liberat nisi gratia Dei per Iesum Christum Dominum nostrum.

2. Dicit etiam idem auctor acutissimus atque doctissimus, quod hi soli ei uideantur animaduertisse quid esset Deus, qui crediderunt eum esse animam motu ac ratione mundum gubernantem  . Ac per hoc, etsi nondum tenebat quod ueritas habet; Deus enim uerus, non anima, sed anime quoque est effector et conditor: tamen si contra preiudicia consuetudinis liber esse posset, unum Deum colendum fateretur atque suaderet, motu ac ratione mundum gubernantem: ut ea cum illo de hac re questio remaneret, quod eum diceret esse animam, non potius et anime [1 1Kb] creatorem. Dicit etiam antiquos Romanos plus annos centum et septuaginta deos sine simulacro coluisse  »Quod si adhuc,« inquit, »mansisset, castius dii obseruarentur.« Cui sententie sue testem adhibet inter cetera etiam gentem Iudeam: nec dubitat eum locum ita concludere, ut dicat, qui primi simulacra deorum populis posuerunt, eos ciuitatibus suis et metum dempsisse, et errorem addidisse; prudenter existimans deos facile posse in simulacrorum stoliditate contemni. Quod uero non ait, Errorem tradiderunt; sed, addiderunt; iam utique fuisse etiam sine simulacris intelligi uult errorem. Quapropter cum solos dicit animaduertisse quid esset Deus, qui eum crederent animam mundum gubernantem, castiusque existimat sine simulacris obseruari religionem, quis non uideat quantum propinquauerit ueritati? Si enim aliquid contra uetustatem tanti posset erroris, profecto et unum Deum, a quo mundum crederet gubernari, et sine simulacro colendum esse censeret; atque in tam proximo inuentus facile fortasse de anime mutabilitate commoneretur, ut naturam potius incommutabilem, que ipsam quoque animam condidisset, Deum uerum esse sentiret. Hec cum ita sint, quecumque tales uiri in suis litteris multorum deorum ludibria posuerunt, confiteri ea potius occulta Dei uoluntate compulsi sunt, quam persuadere conati. Si qua igitur a nobis inde testimonia proferuntur, ad eos redarguendos proferuntur, qui nolunt aduertere de quanta et quam maligna demonum potestate nos liberet singulare sacrificium tam sancti sanguinis fusi et donum Spiritus impertiti.



CAPUT XXXII.---Ob quam speciem utilitatis principes Gentium apud subiectos sibi populos falsas religiones uoluerunt permanere.


Dicit etiam de generationibus deorum magis ad petas, quam ad physicos fuisse populos inclinatos; et ideo et sexum et generationes deorum maiores suos, id est ueteres credidisse Romanos, et eorum constituisse coniugia. Quod utique non aliam ob causam factum uidetur, nisi quia hominum uelut prudentium et sapientium negotium fuit populum in religionibus fallere, et in eo ipso non solum colere, sed imitari etiam demones, quibus maxima est fallendi cupiditas. Sicut enim demones nisi eos quos fallendo deceperint, possidere non possunt; sic et homines principes, non sane iusti, sed demonum similes, ea, que uana esse nouerant, religionis nomine populis tanquam uera suadebant, hoc modo eos ciuili societati uelut arctius [1 1Kb] alligantes, quo similiter subditos possiderent. Quis autem infirmus et indoctus euaderet simul fallaces et principes ciuitatis et demones?



CAPUT XXXIII.---Quod iudicio et potestate Dei ueri omnium regum atque regnorum ordinata sint tempora.

Deus igitur ille felicitatis auctor et dator, quia solus est uerus Deus, ipse dat regna terrena et bonis et malis. Neque hoc temere et quasi fortuitu, quia Deus est, non fortuna; sed pro rerum ordine ac temporum occulto nobis, notissimo sibi: cui tamen ordini temporum non subditus seruit, sed cum ipse tanquam dominus regit, moderatorque disponit. Felicitatem uero non dat nisi bonis. Hanc enim possunt et non habere et habere seruientes, possunt et non habere et habere regnantes. Que tamen plena in ea uita erit, ubi nemo iam seruiet [2 1Kb] . Et ideo regna terrena et bonis ab illo dantur, et malis; ne eius cultores adhuc in prouectu animi paruuli hec ab eo munera quasi magnum aliquid concupiscant. Et hoc est sacramentum ueteris Testamenti, ubi occultum erat nouum, quod illic promissa et dona terrena  sunt: intelligentibus et tunc spiritualibus quamuis nondum in manifestatione predicantibus, et que illis temporalibus rebus significaretur eternitas, et in quibus Dei donis esset uera felicitas.



CAPUT XXXIu.---De regno Iudeorum, quod ab uno et uero Deo institutum atque seruatum est, donec in uera religione manserunt.

Itaque ut cognoscerentur etiam illa terrena bona, quibus solis inhiant qui meliora cogitare non possunt, in ipsius unius Dei esse posita potestate, non in multorum falsorum, quos colendos Romani antea crediderunt, populum suum in Aegypto de paucissimis multiplicauit, et inde signis mirabilibus liberauit. Nec Lucinam mulieres ille inuocauerunt, quando earum partus, ut miris modis multiplicarentur, et gens illa incredibiliter cresceret, ab Aegyptiorum persequentium et infantes omnes necare uolentium manibus ipse liberauit, ipse seruauit. Sine dea Rumina suxerunt; sine Cunina in cunis fuerunt; sine Educa et Potina escam potumque sumpserunt: sine tot diis puerilibus educati sunt; sine diis coniugalibus coniugati; sine cultu Priapi coniugibus mixti. Sine inuocatione Neptuni mare transeuntibus diuisum patuit, et sequentes eorum inimicos fluctibus in se redeuntibus obruit. Nec consecrauerunt aliquam deam Manniam, quando de celo manna sumpserunt; nec quando sitientibus aquam percussa petra profudit, Nymphas Lymphasque coluerunt. Sine insanis sacris Martis et Bellone bella gesserunt, et sine uictoria quidem non uicerunt, non eam tamen deam, sed Dei sui munus habuerunt. Sine Segetia segetes, sine Bubona boues, mella sine Mellona, poma sine Pomona; et prorsus omnia, pro quibus tante falsorum deorum turbe Romani supplicandum putauerunt, ab uno uero Deo multo felicius acceperunt. Et si non in eum peccassent impia curiositate, tanquam magicis artibus seducti, ad alienos deos et ad idola defluendo, et postremo Christum occidendo, in eodem regno, etsi non spatiosiore, tamen feliciore mansissent. Et nunc quod per omnes fere terras gentesque dispersi sunt, illius unius ueri Dei prouidentia est: ut quod deorum falsorum usquequaque simulacra, are, luci, templa euertuntur, et sacrificia prohibentur, de codicibus eorum probetur quemadmodum hoc fuerit tanto ante prophetatum; ne forte, cum legeretur in nostris, a nobis putaretur esse confictum. Iam quod sequitur, in uolumine sequenti uidendum est, et hic dandus huius prolixitatis modus.



LIBER QUINTUS  . Initio de tollenda fati opinione agit, ne demum existant qui Romani imperii uires et incrementa, que non posse diis talsis adscribi superiore libro monstrauit, referre in fatum uelint. Inde ad questionem de prescientia Dei delapsus, probat liberum nostre uoluntatis arbitrium per eam non auferri. Postea de moribus Romanorum antiquis dicit, et quo eorum merito, siue quo Dei iudicio factum sit, ut illis ad augendum imperium Deus ipse uerus, quem non colebant, adiutor fuerit. Docet postremo que uera ducenda sit felicitas Christianorum imperatorum.



PRAEFATIO.


Quoniam constat omnium rerum optandarum plenitudinem  esse felicitatem, que non est dea, sed donum Dei, et ideo nullum deum colendum esse ab hominibus, nisi qui potest eos facere felices; unde  si illa dea esset, sola colenda merito diceretur: iam consequenter uideamus, qua causa Deus, qui potest et illa bona dare, que habere possunt etiam non boni, ac per hoc etiam non felices, Romanum imperium tam magnum tamque diuturnum esse uoluerit. Quia enim hoc deorum falsorum illa, quam colebant, multitudo non fecit, et multa iam diximus, et ubi uisum fuerit opportunum esse, dicemus.



CAPUT PRIMUM.---Causam Romani imperii omniumque regnorum nec fortuitam esse, nec in stellarum positione consistere.

Causa ergo magnitudinis imperii Romani nec fortuita est, nec fatalis  , secundum eorum sententiam siue opinionem, qui ea dicunt esse fortuita, que uel nullas causas habent, uel non ex aliquo rationabili ordine uenientes; et ea fatalia, que preter Dei et hominum uoluntatem cuiusdam ordinis necessitate contingunt. Prorsus diuina prouidentia regna constituuntur humana. Que si propterea quisquam fato tribuit, quia ipsam Dei uoluntatem uel potestatem fati nomine appellat, sententiam teneat, linguam corrigat. Cur enim non hoc primum dicit, quod postea dicturus est, cum ab illo quisquam quesierit quid dixerit fatum? Nam id homines quando audiunt, usitata loquendi consuetudine non intelligunt nisi uim positionis siderum, qualis est quando quis nascitur, siue concipitur: quod aliqui alienant a Dei uoluntate, aliqui ex illa etiam hoc pendere confirmant. Sed illi, qui sine Dei uoluntate decernere opinantur sidera quid agamus, uel quid bonorum habeamus malorumue patiamur, ab auribus omnium repellendi sunt; non solum eorum qui ueram religionem tenent, sed qui deorum qualiumcumque, licet falsorum, uolunt esse cultores. Hec enim opinio quid aliud agit, nisi ut nullus omnino colatur aut rogetur Deus? Contra quos modo nobis disputatio non est instituta, sed contra eos qui pro defensione eorum quos deos putant, christiane religioni aduersantur. Illi uero, qui positionem stellarum quodammodo decernentium qualis quisque sit, et quid ei proueniat boni quidue mali accidat, ex Dei uoluntate suspendunt, si easdem stellas putant habere hanc potestatem traditam sibi a summa illius potestate, ut uolentes ista decernant; magnam celo faciunt iniuriam, in cuius uelut clarissimo senatu ac splendidissima curia opinantur scelera facienda decerni; qualia si aliqua terrena ciuitas decreuisset genere humano decernente fuerat euertenda. Quale deinde iudicium de hominum factis Deo relinquitur, quibus celestis necessitas adhibetur, cum Dominus ille sit et siderum et hominum? Aut si non  dicunt stellas, accepta quidem potestate a summo Deo, arbitrio suo ista decernere, sed in talibus necessitatibus ingerendis illius omnino iussa complere: itane de ipso Deo sentiendum est, quod indignissimum uisum est de stellarum uoluntate sentire? Quod si dicuntur stelle significare potius ista quam facere; ut quasi locutio quedam sit illa positio, predicens futura, non agens : non quidem ita solent loqui mathematici, ut, uerbi gratia, dicant, Mars ita positus homicidam significat; sed, Homicidam facit [1 1Kb] : uerumtamen ut concedamus non eos ut debent loqui, et a philosophis accipere oportere sermonis regulam ad ea prenuntianda, que in siderum positione se reperire putant: qui fit [2 1Kb] , quod nichil unquam dicere potuerunt, cur in uita geminorum, in actionibus, in euentis, in professionibus, artibs, honoribus, ceterisque rebus ad humanam uitam pertinentibus, atque in ipsa morte sit plerumque tanta diuersitas, ut similiores eis sint, quantum ad hec attinet, multi extranei, quam ipsi inter se gemini, perexiguo temporis interuallo in nascendo separati, in conceptu autem per unum concubitum uno etiam momento seminati?



CAPUT II.---De geminorum simili dissimilique ualetudine.

Cicero dicit, Hippocratem, nobilissimum medicum, scriptum reliquisse quosdam fratres, cum simul egrotare cepissent, et eorum morbus eodem tempore ingrauesceret, eodem leuaretur, geminos suspicatum  . Quos Posidonius Stoicus, multum astrologie deditus, eadem constitutione astrorum natos eademque conceptos solebat asserere  . ita quod medicus pertinere credebat ad simillimam temperiem ualetudinis, hoc philosophus astrologus ad uim constitutionemque siderum, que fuerat quo tempore concepti natique sunt. In hac causa multo est acceptabilior et de proximo credibilior coniectura medicinalis: quoniam parentes ut erant corpore affecti, dum concumberent, ita primordia conceptorum affici potuerunt, ut consecutis ex, materno corpore prioribus incrementis paris ualetudinis nascerentur; deinde in una domo eisdem alimentis nutriti, ubi erem et loci positionem et uim aquarum plurimum ualere ad corpus uel bene uel male afficiendum [3 1Kb] , medicina testatur; eisdem etiam exercitationibus assuefacti tam similia corpora gererent, ut etiam ad egrotandum uno tempore eisdem causis similiter mouerentur. Constitutionem uero celi ac siderum, que fuit quando concepti siue nati sunt, uelle trahere ad istam egrotandi parilitatem, cum tam multa diuersissimi generis diuersissimorum affectuum [4 1Kb] et euentorum  eodem tempore in unius regionis terra eidem celo subdita potuerint concipi et nasci, nescio cuius sit insolentie. Nos autem nouimus geminos, non solum actus et peregrinationes habere diuersas, uerum etiam dispares egritudines perpeti. De qua re facillimam, quantum mihi uidetur, rationem redderet Hippocrates, diuersis alimentis et exercitationibus, que non de corporis temperatione, sed de animi uoluntate ueniunt, dissimiles eis accidere potuisse ualetudines. Porro autem Posidonius, uel quilibet fatalium siderum assertor, mirum si potest hic inuenire quid dicat, si nolit imperitorum mentibus in eis, quas nesciunt, rebus illudere. Quod enim conantur efficere de interuallo exiguo temporis, quod inter se gemini, dum nascerentur, habuerunt, propter celi particulam, ubi ponitur hore notatio, quem horoscopum uocant; aut non tantum ualet, quanta inuenitur in geminorum uoluntatibus, actibus, moribus, casibusque diuersitas; aut plus etiam ualet, quam est geminorum uel humilitas generis eadem, uel nobilitas, cuius maximam diuersitatem nonnisi in hora, qua quisque nascitur, ponunt. Ac per hoc, si tam celeriter alter post alterum nascitur, ut eadem pars horoscopi maneat, cuncta paria quero, que in nullis possunt geminis inueniri: si autem sequentis tarditas horoscopum mutat, parentes diuersos quero, quos gemini habere non possunt.



CAPUT III.---De argumento quod ex rota figuli Nigidius mathematicus assumpsit in questione geminorum.

Frustra itaque affertur nobile illud commentum de figuli rota, quod respondisse ferunt Nigidium hac questione turbatum, unde et Figulus appellatus est  . Dum enim rotam figuli ui quanta potuit intorsisset, currente illa bis numero de atramento tanquam uno eius loco summa celeritate percussit; deinde inuenta sunt signa, que fixerat, desistente motu, non paruo interuallo in rote illius extremitate distantia. Sic, inquit, in tanta rapacitate celi, etiamsi alter post alterum tanta celeritate nascatur, quanta rotam bis ipse percussi, in celi spatio plurimum est: hinc sunt, inquit, quecumque dissimillima perhibentur in moribus casibusque geminorum. Hoc figmentum fragilius est, quam uasa, que illa rotatione finguntur. Nam si tam multum in celo interest, quod constellationibus comprehendi non potest, ut alteri geminorum hereditas obueniat, alteri non obueniat; cur audent ceteris, qui gemini non sunt, cum inspexerint eorum constellationes, talia pronuntiare, que ad illud secretum pertinent, quod nemo potest comprehendere, et momentis annotare nascentium? Si autem propterea talia dicunt in aliorum genituris, quia hec ad productiora spatia temporum pertinent; momenta uero illa partium minutarum, que inter se gemini possunt habere nascentes, rebus minimis tribuuntur, de qualibus mathematici non solent consuli:  numquid  ista dicimus, quando in moribus, operibus, casibusque geminorum plurima plurimumque diuersa monstramus?



CAPUT Iu.---De Esau et Iacob geminis, multum inter se morum et actionum qualitate disparibus.

Nati sunt duo gemini antiqua patrum memoria  sic alter post alterum, ut posterior plantam prioris teneret. Tanta in eorum uita fuerunt moribusque diuersa, tanta in actibus disparilitas, tanta in parentum amore dissimilitudo, ut etiam inimicos eos inter se faceret ipsa distantia . Numquid hoc dicitur, quia uno ambulante alius sedebat, et alio dormiente alius uigilabat, alio loquente alius tacebat; que pertinent ad illas minutias, que non possunt ab eis comprehendi, qui constitutionem siderum, qua quisque nascitur, scribunt, unde mathematici consulantur? Unus duxit mercenariam seruitutem, alius non seruiuit; unus a matre diligebatur, alius non diligebatur; unus honorem, qui magnus apud eos habebatur, amisit, alter indeptus est. Quid de uxoribus, quid de filiis, quid de rebus, quanta diuersitas? [u.] Si ergo hec ad illas pertinent minutias temporum, que inter se habent gemini, et constellationibus non adscribuntur; quare aliorum constellationibus inspectis ista dicuntur? Si autem ideo dicuntur, quia non ad minuta incomprehensibilia, sed ad temporum spatia pertinent, que obseruari notarique possunt; quid hic agit rota illa figuli, nisi ut homines luteum cor habentes in gyrum mittantur, ne mathematicorum uaniloquia conuincantur?



CAPUT u.---Quibus modis conuincantur mathematici uanam scientiam profiteri.

Quid iidem ipsi, quorum morbum, quod eodem tempore grauior leuiorque apparebat amborum, medicinaliter inspiciens Hippocrates, geminos suspicatus est, nonne satis istos redarguunt, qui uolunt sideribus dare, quod de corporum simili temperatione ueniebat? Cur enim similiter eodemque tempore, non alter prior, alter posterior egrotabant, sicut nati fuerant, quia utique simul nasci ambo non poterant? Aut si nichil momenti attulit, ut diuersis temporibus egrotarent, quod diuersis temporibus nati sunt; quare tempus in nascendo diuersum ad aliarum rerum diuersitates ualere contendunt? Cur potuerunt diuersis temporibus peregrinari, diuersis temporibus ducere uxores, diuersis temporibus filios procreare, et multa alia, propterea quia diuersis temporibus nati sunt, et non potuerunt eadem causa diuersis etiam temporibus egrotare? Si enim dispar nascendi mora mutauit horoscopum, et disparilitatem intulit ceteris rebus; cur illud in egritudinibus mansit, quod habebat in temporis equalitate conceptus? Aut si fata ualetudinis in conceptu sunt, aliarum uero rerum in ortu esse dicuntur, non deberent inspectis natalium constellationibus de ualetudine aliquid dicere, quando eis inspicienda conceptionalis hora non datur. Si autem ideo prenuntiant egritudines, non  inspecto conceptionis horoscopo, quia indicant eas momenta nascentium; quomodo dicerent cuilibet eorum geminorum ex natiuitatis hora, quando egrotaturus esset, cum et alter qui non habebat eamdem horam natiuitatis, necesse haberet pariter egrotare? Deinde quero, si tanta distantia est temporis in natiuitate geminorum, ut per hanc oporteat eis constellationes fieri diuersas, propter diuersum horoscopum, et ob hoc diuersos omnes cardines  , ubi tanta uis ponitur, ut hinc etiam diuersa sint fata; unde hoc accidere potuit, cum eorum conceptus diuersum tempus habere non possit? Aut si duorum uno momento temporis conceptorum potuerunt esse ad nascendum fata disparia, cur non et duorum uno momento temporis natorum possint esse ad uiuendum atque moriendum fata disparia? Nam si unum momentum, quo ambo concepti sunt, non impediuit, ut alter prior, alter posterior nasceretur; cur, uno momento si duo nascuntur, impediat aliquid, ut alter prior, alter posterior moriatur? Si conceptio momenti unius diuersos casus in utero geminos habere permittit; cur natiuitas momenti unius non etiam quoslibet duos in terra diuersos casus habere permittat, ac sic omnia huius artis uel potius uanitatis commenta tollantur? Quid est hoc quod uno tempore, uno momento, sub una eademque celi positione concepti diuersa habent fata, que illos perducant ad diuersarum horarum natiuitatem, et uno momento temporis sub una eademque celi positione de duabus matribus duo pariter nati, diuersa fata habere non possunt, que illos perducant ad diuersam uiuendi uel moriendi necessitatem? An concepti nondum habent fata, que, nisi nascantur, habere non poterunt? Quid est ergo quod dicunt, si hora conceptionalis inueniatur, multa ab istis dici posse diuinis [1 1Kb] ? Unde etiam illud a nonnullis predicatur, quod quidam sapiens horam elegit, qua cum uxore concumberet, unde filium mirabilem gigneret. Unde postremo et hoc est, quod de illis pariter egrotantibus geminis Posidonius, magnus astrologus idemque philosophus, respondebat, ideo fieri, quod eodem tempore fuissent nati, eodemque concepti. Nam utique propter hoc addebat conceptionem, ne diceretur ei non ad liquidum eodem tempore potuisse nasci, quos constabat omnino eodem tempore fuisse conceptos; ut hoc, quod similiter simulque egrotabant, non daret de proximo pari corporis temperamento, sed eamdem quoque ualetudinis parilitatem sidereis nexibus alligaret. Si igitur in conceptu tanta uis est ad equalitatem fatorum, non debuerunt nascendo eadem fata mutari. Aut si propterea mutantur fata geminorum, quia temporibus diuersis nascuntur, cur non potius intelligamus iam fuisse mutata, ut diuersis temporibus nascerentur? Itane non mutat fata natiuitatis  uoluntas uiuentium, cum mutet fata conceptionis ordo nascentium?



CAPUT uI.---De geminis disparis sexus.

Quanquam et in ipsis geminorum conceptibus, ubi certe amborum eadem momenta sunt temporum, unde fit ut sub eadem constellatione fatali alter concipiatur masculus, altera femina? Nouimus geminos diuersi sexus, ambo adhuc uiuunt, ambo etate uigent adhuc; quorum cum sint inter se similes corporum species, quantum in diuerso sexu potest; instituto tamen et proposito uite ita sunt dispares, ut, preter actus, quos necesse est a uirilibus distare, femineos, quod ille in officio Comitis militat et a sua domo pene semper peregrinatur, illa de solo patrio et de rure proprio non recedit: insuper , ille coniugatus, illa uirgo sacra est; ille numerosam prolem genuit, illa nec nupsit. At enim plurimum uis horoscopi ualet? Hoc quam nichil sit, iam satis disserui. Sed qualecumque sit, in ortu ualere dicunt: numquid et in conceptu? ubi et unum concubitum esse manifestum est; et tanta nature uis est, ut cum conceperit femina, deinde alterum concipere omnino non possit  : unde necesse est, eadem esse in geminis momenta conceptus. An forte, quia diuerso horoscopo nati sunt, aut ille in masculum, dum nascerentur, aut illa in feminam commutata est? Cum igitur non usquequaque absurde dici posset, ad solas corporum differentias afflatus quosdam ualere sidereos, sicut in solaribus accessibus et decessibus uidemus etiam ipsius anni tempora uariari, et lunaribus incrementis atque decrementis augeri et minui quedam genera rerum, sicut echinos, et conchas, et mirabiles estus oceani; non autem et animi uoluntates positionibus siderum subdi: nunc isti, cum etiam nostros actus inde religare conantur, admonent ut queramus, unde ne in ipsis quidem corporibus eis possit ratio ista constare. Quid enim tam ad corpus pertinens, quam corporis sexus? et tamen sub eadem positione siderum diuersi sexus gemini concipi potuerunt. Unde quid insipientius dici aut credi potest, quam siderum positionem, que ad horam conceptionis eadem ambobus fuit, facere non potuisse, ut, cum quo habebat eamdem constellationem, sexum diuersum a fratre non haberet; et positionem siderum, que fuit ad horam nascentium, facere potuisse, ut ab eo tam multum uirginali sanctitate distaret?



CAPUT uII.---De electione diei quo uxor ducitur, quoue in agro aliquid plantatur aut seritur.

Iam illud quis ferat, quod in eligendis diebus noua quedam suis actibus fata moliuntur? Non erat uidelicet ille ita natus, ut haberet admirabilem filium; sed ita potius, ut contemptibilem gigneret: et ideo uir  doctus elegit horam qua misceretur uxori. Fecit ergo fatum, quod non habebat, et ex ipsius facto [1 1Kb] cepit esse fatale, quod in eius natiuitate non fuerat. O stultitiam singularem! Eligitur dies ut ducatur uxor: credo, propterea quia potest in diem non bonum, nisi exigatur, incurri, et infeliciter duci. Ubi est ergo quod nascenti iam sidera decreuerunt? an potest homo, quod ei iam constitutum est, diei electione mutare, et quod ipse in eligendo die constituerit, non poterit ab alia potestate mutari? Deinde si soli homines, non autem omnia que sub celo sunt, constellationibus subiacent, cur alios eligunt dies [2 1Kb] accommodatos ponendis uitibus, uel arboribus, uel segetibus; alios dies pecoribus uel domandis, uel admittendis maribus, quibus equarum uel boum fetentur armenta, et cetera huiusmodi? Si autem propterea ualent ad has res dies electi, quia terrenis omnibus corporibus, siue animantibus, siue non animantibus [3 1Kb] , secundum diuersitates temporalium momentorum, siderum positio dominatur; considerent quam innumerabilia sub uno temporis puncto uel nascantur, uel oriantur, uel inchentur, et tam diuersos exitus habeant, ut istas obseruationes cuiuis puero ridendas esse persuadeant. Quis enim est tam excors, ut audeat dicere, omnes arbores, omnes herbas, omnes bestias, serpentes, aues, pisces, uermiculos, momenta nascendi singillatim habere diuersa? Solent tamen homines ad tentandam peritiam mathematicorum afferre ad eos constellationes mutorum animalium, quorum ortus propter hanc explorationem domi sue diligenter obseruant, eosque mathematicos preferunt ceteris, qui constellationibus inspectis dicunt non esse hominem natum, sed pecus. Audent etiam dicere quale pecus, utrum aptum lanicio, an uectationi, an aratro, an custodie domus. Nam et ad canina fata tentantur, et cum magnis admirantium clamoribus ista respondent. Sic desipiunt homines, ut existiment, cum homo nascitur, ceteros rerum ortus ita inhiberi, ut cum illo sub eadem celi plaga nec musca nascatur. Nam si hanc admiserint, procedit ratiocinatio, que gradatim accessibus modicis eos a muscis ad camelos elephantosque perducat. Nec illud uolunt aduertere, quod electo ad seminandum agrum die, tam multa grana in terram simul ueniunt, simul germinant, exorta segete simul herbescunt, pubescunt, flauescunt; et tamen inde spicas ceteris ceuas, atque, ut ita dixerim, congerminales, alias rubigo interimit, alias aues depopulantur, alias homines auellunt. Quomodo istis alias constellationes fuisse dicturi sunt, quas tam diuersos exitus habere conspiciunt? an eos penitebit his rebus dies eligere, easque ad celeste negabunt pertinere decretum, et solos sideribus subdent homines, quibus solis in terra Deus dedit liberas uoluntates? His omnibus consideratis, non immerito creditur, cum astrologi mirabiliter multa uera respondent, occulto instinctu fieri spirituum non bonorum, quorum cura est has falsas et noxias opiniones de astralibus fatis inserere  humanis mentibus atque firmare, non horoscopi notati et inspecti aliqua arte, que nulla est.



CAPUT uIII.---De his qui non astrorum positionem, sed connexionem causarum ex Dei uoluntate pendentem fati nomine appellant.

Qui uero non astrorum constitutionem, sicuti est cum quidque concipitur, uel nascitur, uel inchoatur, sed omnium connexionem seriemque causarum, qua fit omne quod fit, fati nomine appellant; non multum cum eis de uerbi controuersia laborandum atque certandum est: quandoquidem ipsum causarum ordinem et quandam connexionem Dei summi tribuunt uoluntati et potestati, qui optime et ueracissime creditur et cuncta scire antequam fiant, et nichil inordinatum relinquere; a quo sunt omnes potestates, quamuis ab illo non sint omnium uoluntates. Ipsam itaque precipue Dei summi uoluntatem, cuius potestas insuperabiliter per cuncta porrigitur, eos appellare fatum sic probatur. Annei Senece sunt, nisi fallor, hi uersus:

Duc, summe pater, altique dominator poli,
Quocumque placuit, nulla parendi mora est.
Adsum impiger: fac nolle, comitabor gemens,
Malusque patiar facere quod licuit bono [1 1Kb] .
Ducunt uolentem fata, nolentem trahunt  .
Nempe euidentissime hoc ultimo uersu ea fata appellauit, quam supra dixerat summi patris uoluntatem: cui se paratum obedire dicit, ut uolens ducatur, ne nolens trahatur; quoniam scilicet

Ducunt uolentem fata, nolentem trahunt.
Illi quoque uersus Homerici huic sententie suffragantur, quos Cicero in latinum uertit:

Tales sunt hominum mentes, quali [2 1Kb] pater ipse
Iuppiter auctiferas lustrauit lumine terras  .
Nec in hac questione auctoritatem haberet petica sententia: sed quoniam Stoicos dicit, uim fati asserentes, istos ex Homero uersus solere usurpare, non de illius pete, sed de istorum philosophorum opinione tractatur, cum per istos uersus, quos disputationi adhibent, quam de fato habent, quid sentiant esse fatum, apertissime declaratur, quoniam Iouem appellant, quem summum deum putant, a quo connexionem dicunt pendere fatorum.



CAPUT IX.---De prescientia Dei et libera hominis uoluntate, contra Ciceronis definitionem.

1. Hos Cicero ita redarguere nititur, ut non existimet aliquid se aduersus eos ualere, nisi auferat diuinationem  . Quam sic conatur auferre, ut neget esse  scientiam futurorum, eamque omnibus uiribus nullam esse omnino contendat, uel in Deo, uel in homine [1 1Kb] , nullamque rerum predictionem. Ita et Dei prescientiam negat, et omnem prophetiam luce clariorem conatur euertere uanis argumentationibus, et opponendo sibi quedam oracula, que facile possunt refelli: que tamen nec ipsa conuincit. In his autem mathematicorum coniecturis refutandis eius regnat oratio; quia uere tales sunt, ut se ipse destruant et refellant. Multo sunt autem tolerabiliores qui uel siderea fata constituunt, quam iste, qui tollit prescientiam futurorum. Nam et confiteri esse Deum et negare prescium [2 1Kb] futurorum, apertissima insania est. Quod et ipse cum uideret, etiam illud tentauit asserere, quod scriptum est, Dixit insipiens in corde suo, Non est Deus : sed non ex sua persona. uidit enim quam esset inuidiosum et molestum: ideoque Cottam fecit disputantem de hac re aduersum Stoicos in libris de deorum Natura , et pro Lucilio Balbo, cui Stoicorum partes defendendas dedit, maluit ferre sententiam, quam pro Cotta, qui nullam naturam diuinam esse contendit. In libris uero de Diuinatione ex se ipso apertissime oppugnat prescientiam futurorum. Hoc autem totum facere uidetur, ne fatum esse consentiat, et perdat liberam uoluntatem. Putat enim, concessa scientia futurorum, ita esse consequens fatum, ut negari omnino non possit. Sed quoquo modo se habeant tortuosissime concertationes et disputationes philosophorum, nos ut confitemur summum et uerum Deum, ita uoluntatem summamque potestatem ac prescientiam eius confitemur. Nec timemus ne ideo non uoluntate faciamus, quod uoluntate facimus, quia id nos facturos ille presciuit, cuius prescientia falli non potest. Quod Cicero timuit, ut oppugnaret prescientiam; et Stoici, ut non omnia necessitate fieri dicerent, quamuis omnia fato fieri contenderent.

2. Quid est ergo quod Cicero timuit in prescientia futurorum, ut eam labefactare disputatione detestabili niteretur? uidelicet quia si prescita sunt omnia futura, hoc ordine uenient, quo uentura esse prescita sunt: et si hoc ordine uenient, certus est ordo rerum prescienti Deo: et si certus est ordo rerum, certus est ordo causarum; non enim aliquid fieri potest, quod non aliqua efficiens causa precesserit: si autem certus est ordo causarum, quo fit omne quod fit; fato, inquit, fiunt omnia que fiunt. Quod si ita est, nichil est in nostra potestate, nullumque est arbitrium uoluntatis: quod si concedimus, inquit, omnis humana uita subuertitur; frustra leges dantur; frustra obiurgationes, laudes, uituperationes, exhortationes adhibentur; neque ulla iustitia bonis premia, et malis supplicia constituta sunt. Hec ergo ne consequantur indigna et absurda et perniciosa rebus humanis, non uult esse prescientiam futurorum: atque in has angustias coarctat animum religiosum, ut unum eligat e duobus, aut esse aliquid in nostra uoluntate, aut esse  prescientiam futurorum: quoniam utrumque arbitratur esse non posse, sed si alterum confirmabitur, alterum tolli; si elegerimus prescientiam futurorum, tolli uoluntatis arbitrium; si elegerimus uoluntatis arbitrium, tolli prescientiam futurorum. Ipse itaque ut uir magnus et doctus, et uite humane plurimum ac peritissime consulens, ex his duobus elegit liberum uoluntatis arbitrium: quod ut confirmaretur, negauit prescientiam futurorum: atque ita, dum uult facere liberos, fecit sacrilegos. Religiosus autem animus utrumque eligit, utrumque confitetur, et fide pietatis utrumque confirmat. Quomodo, inquit? Nam si est prescientia futurorum, sequentur illa omnia, que connexa sunt, donec eo perueniatur, ut nichil sit in nostra uoluntate. Porro si est aliquid in nostra uoluntate, eisdem recursis gradibus eo peruenitur, ut non sit prescientia futurorum. Nam per illa omnia sic recurritur: Si est uoluntatis arbitrium, non omnia fato fiunt: si non omnia fato fiunt, non est omnium certus ordo causarum: si certus causarum ordo non est, nec rerum certus est ordo prescienti Deo, que fieri non possunt, nisi precedentibus et efficientibus causis: si rerum ordo prescienti Deo certus non est, non omnia sic ueniunt, ut ea uentura presciuit: porro si non omnia sic ueniunt, ut ab illo uentura prescita sunt, non est, inquit, in Deo prescientia omnium futurorum.

3. Nos aduersus istos sacrilegos ausus atque impios, et Deum dicimus omnia scire antequam fiant, et uoluntate nos facere, quidquid a nobis nonnisi uolentibus fieri sentimus et nouimus. Omnia uero fato fieri non dicimus, imo nulla fieri fato dicimus: quoniam fati nomen ubi solet a loquentibus poni, id est in constitutione siderum cum quisque conceptus aut natus est , nichil ualere monstramus. Ordinem autem causarum, ubi uoluntas Dei plurimum potest, neque negamus, neque fati uocabulo nuncupamus, nisi forte ut fatum a fando dictum intelligamus, id est a loquendo  : non enim abnuere possumus esse scriptum in Litteris sanctis, Semel locutus est Deus, duo hec audiui; quoniam potestas Dei est, et tibi, Domine, misericordia, quia tu reddes unicuique secundum opera eius . Quod enim dictum est, Semel locutus est, intelligitur, Immobiliter, hoc est incommutabiliter, est locutus, sicut nouit incommutabiliter omnia que futura sunt, et que ipse facturus est. Hac itaque ratione possemus a fando fatum appellare, nisi hoc nomen iam in alia re soleret intelligi, quo corda hominum nolumus inclinari. Non est autem consequens, ut, si Deo certus est omnium ordo causarum, ideo nichil sit in nostre uoluntatis arbitrio. Et ipse quippe nostre uoluntates in causarum ordine sunt, qui certus est Deo eiusque prescientia continetur; quoniam et humane uoluntates humanorum operum cause sunt. Atque ita qui omnes rerum causas presciuit, profecto  in eis causis etiam nostras uoluntates ignorare non potuit, quas nostrorum operum causas esse presciuit.

4. Nam et illud quod idem Cicero concedit [1 1Kb] nichil fieri si causa efficiens non precedat , satis est ad eum in hac questione redarguendum. Quid enim eum adiuuat, quod dicit, nichil quidem fieri sine causa, sed non omnem causam esse fatalem; quia est causa fortuita, est naturalis, est uoluntaria? Sufficit quia omne quod fit, nonnisi causa precedente fieri confitetur. Nos enim eas causas, que dicuntur fortuite, unde etiam fortuna nomen accepit, non esse dicimus nullas, sed latentes; easque tribuimus uel Dei ueri, uel quorumlibet spirituum uoluntati: ipsasque naturales nequaquam ab illius uoluntate seiungimus, qui est auctor omnis conditorque nature. Iam uero cause uoluntarie aut Dei sunt, aut Angelorum, aut hominum, aut quorumque animalium: si tamen appellande sunt uoluntates animalium [2 1Kb] rationis expertium motus illi, quibus aliqua faciunt secundum naturam suam, cum quid uel appetunt [3 1Kb] , uel euitant. Angelorum autem uoluntates dico, siue bonorum, quos Angelos Dei dicimus; siue malorum, quos angelos diaboli uel etiam demones appellamus: sic et hominum bonorum scilicet et malorum. Ac per hoc colligitur, non esse causas efficientes omnium que fiunt, nisi uoluntarias, illius nature scilicet que spiritus uite est. Nam et er iste seu uentus, dicitur spiritus: sed quoniam corpus est, non est spiritus uite. Spiritus ergo uite, qui uiuificat omnia, creatorque est omnis corporis et omnis creati spiritus, ipse est Deus, spiritus utique non creatus. In eius uoluntate summa potestas est, que [4 1Kb] creatorum spirituum uoluntates bonas adiuuat, malas iudicat, omnes ordinat; et quibusdam tribuit potestates [5 1Kb] , quibusdam non tribuit. Sicut enim omnium naturarum creator est, ita omnium potestatum dator, non uoluntatum. Male quippe uoluntates ab illo non sunt; quoniam contra naturam sunt, que ab illo est. Corpora igitur magis subiacent uoluntatibus; quedam nostris, id est omnium animantium mortalium, et magis hominum quam bestiarum; quedam uero angelorum: sed omnia maxime Dei uoluntati subdita sunt; cui etiam uoluntates omnes subiiciuntur, quia non habent potestatem nisi quam ille concedit. Causa itaque rerum que facit, nec fit, Deus est. Alie uero cause et faciunt, et fiunt; sicut sunt omnes creati spiritus, maxime rationales. Corporales autem cause, que magis fiunt, quam faciunt, non sunt inter causas efficientes annumerande; quoniam hoc possunt, quod ex ipsis faciunt spirituum uoluntates. Quomodo igitur ordo causarum, qui prescienti certus est Deo, id efficit, ut nichil sit in nostra uoluntate, cum in ipso causarum ordine magnum habeant locum nostre uoluntates? Contendat ergo Cicero cum eis, qui hunc causarum  ordinem dicunt esse fatalem, uel potius ipsum fati nomine appellant ; quod nos abhorremus, precipue propter uocabulum, quod non in re uera consueuit intelligi. Quod uero negat ordinem omnium causarum esse certissimum et Dei prescientie notissimum, plus eum quam Stoici detestamur. Aut enim Deum esse negat, quod quidem inducta alterius persona in libris de Deorum Natura facere molitus est: aut si esse confitetur Deum, quem negat prescium futurorum, etiam sic dicit nichil aliud, quam quod ille dixit insipiens in corde suo, Non est Deus . Qui enim non est prescius omnium futurorum, non est utique Deus. Quapropter et uoluntates nostre tantum ualent, quantum Deus eas ualere uoluit atque presciuit: et ideo quidquid ualent, certissime ualent; et quod facture sunt, ipse omnino facture sunt: quia ualituras atque facturas ille presciuit, cuius prescientia falli non potest. Quapropter si mihi fati nomen alicui rei adhibendum placeret, magis dicerem fatum esse infirmioris, potentioris uoluntatem, qui eum habet in potestate, quam illo causarum ordine, quem non usitato, sed suo more Stoici fatum appellant, arbitrium nostre uoluntatis auferri.



CAPUT X.---An uoluntatibus hominum aliqua dominetur necessitas.

1. Unde nec illa necessitas formidanda est, quam formidando Stoici laborauerunt causas rerum ita distinguere, ut quasdam subtraherent necessitati, quasdam subderent: atque in his quas esse sub necessitate noluerunt, posuerunt etiam nostras uoluntates, ne uidelicet non essent libere, si subderentur necessitati. Si enim necessitas nostra illa dicenda est, que non est in nostra potestate, sed, etiamsi nolimus, efficit quod potest, sicut est necessitas mortis; manifestum est uoluntates nostras, quibus recte uel perperam uiuitur, sub tali necessitate non esse. Multa enim facimus, que, si nollemus, non utique faceremus. Quo primitus pertinet ipsum uelle: nam, si uolumus, est; si nolumus, non est: non enim uellemus, si nollemus. Si autem illa definitur esse necessitas, secundum quam dicimus necesse esse ut ita sit aliquid, uel ita fiat; nescio cur eam timeamus, ne nobis libertatem auferat uoluntatis. Neque enim et uitam Dei et prescientiam Dei sub necessitate ponimus, si dicamus necesse esse Deum semper uiuere, et cuncta prescire: sicut nec potestas eius minuitur, cum dicitur mori fallique non posse. Sic enim hoc non potest, ut potius, si posset, minoris esset utique potestatis. Recte quippe omnipotens dicitur, qui tamen mori et falli non potest. Dicitur enim omnipotens faciendo quod uult, non patiendo quod non uult: quod ei si accideret, nequaquam esset omnipotens. Unde propterea quedam non potest, quia omnipotens est. Sic etiam, cum dicimus necesse esse ut, cum uolumus, libero uelimus arbitrio; et uerum procul dubio dicimus, et non ideo ipsum liberum arbitrium necessitati subiicimus, que adimit libertatem. Sunt igitur  nostre uoluntates, et ipse faciunt quidquid uolendo facimus, quod non fieret, si nollemus. Quidquid autem aliorum hominum uoluntate nolens quisque patitur, etiam sic uoluntas ualet; etsi non illius tamen hominis uoluntas, sed potestas Dei [1 1Kb] . Nam si uoluntas tantum esset, nec posset quod uellet, potentiore uoluntate impediretur: nec sic tamen uoluntas, nisi uoluntas esset; nec alterius, sed eius esset, qui uellet, etsi non posset implere quod uellet. Unde quidquid preter suam uoluntatem patitur homo, non debet tribuere humanis uel angelicis uel cuiusquam creati spiritus uoluntatibus, sed eius potius, qui dat potestatem uolentibus.

2. Non ergo propterea nichil est in nostra uoluntate, quia Deus presciuit quid futurum esset in nostra uoluntate: non enim qui hoc presciuit, nichil presciuit. Porro si ille, qui presciuit quid futurum esset in nostra uoluntate, non utique nichil, sed aliquid presciuit; profecto et illo presciente est aliquid in notra uoluntate. Quocirca nullo modo cogimur, aut retenta prescientia Dei tollere uoluntatis arbitrium, aut retento uoluntatis arbitrio Deum  negare prescium futurorum: sed utrumque amplectimur, utrumque fideliter et ueraciter confitemur; illud, ut bene credamus; hoc, ut bene uiuamus. Male autem uiuitur, si de Deo non bene creditur. Unde absit a nobis eius negare prescientiam, ut liberi esse uelimus [2 1Kb] , quo adiuuante sumus liberi, uel erimus. Proinde non frustra sunt leges, obiurgationes, exhortationes, laudes et uituperationes: quia et ipsas futuras esse presciuit, et ualent plurimum, quantum eas ualituras esse presciuit; et preces ualent ad ea impetranda, que se precantibus concessurum esse presciuit: et iuste premia bonis factis, et peccatis supplicia constituta sunt. Neque enim ideo peccat homo [3 1Kb] , quia Deus illum peccaturum esse presciuit: imo ideo non dubitatur ipsum peccare, cum peccat, quia ille, cuius prescientia falli non potest, non fatum, non fortunam, non aliquid aliud, sed ipsum peccaturum esse presciuit. Qui si nolit, utique non peccat: sed si peccare noluerit, etiam hoc ille presciuit.



CAPUT XI.---De uniuersali prouidentia Dei, cuius legibus omnia continentur.

Deus itaque summus et uerus cum uerbo suo et Spiritu sancto, que tria unum sunt, Deus unus omnipotens, creator et factor omnis anime atque omnis corporis: cuius sunt participatione felices, quicumque sunt ueritate, non uanitate felices: qui fecit hominem rationale animal ex anima et corpore; qui eum peccantem nec impunitum esse permisit, nec sine misericordia dereliquit; qui bonis et malis essentiam etiam cum lapidibus, uitam seminalem etiam cum arboribus, uitam sensualem etiam cum pecoribus, uitam intellectualem cum solis Angelis dedit: a quo est omnis modus, omnis species, omnis ordo; a quo est mensura, numerus, pondus; a  quo est quidquid naturaliter est, cuiuscumque generis est, cuiuslibet estimationis est; a quo sunt semina formarum, forme seminum, motus seminum atque formarum: qui dedit et carni originem, pulchritudinem, ualetudinem, propagationis fecunditatem, membrorum dispositionem, salutem concordie: qui et anime irrationali dedit memoriam, sensum, appetitum; rationali autem insuper mentem, intelligentiam, uoluntatem: qui non solum celum et terram, nec solum angelum et hominem; sed nec exigui et contemptibilis animantis uiscera, nec auis pennulam [1 1Kb] , nec herbe flosculum, nec arboris folium sine suarum partium conuenientia, et quadam ueluti pace dereliquit: nullo modo est credendus regna hominum eorumque dominationes et seruitutes a sue prouidentie legibus alienas esse uoluisse.



CAPUT XII.---Quibus moribus antiqui Romani meruerint ut Deus uerus, quamuis non eum colerent, eorum augeret imperium.

1. Proinde uideamus quos Romanorum mores, et quam ob causam Deus uerus ad augendum imperium adiuuare dignatus est, in cuius potestate sunt etiam regna terrena. Quod ut absolutius disserere possemus, ad hoc pertinentem et superiorem librum conscripsimus, quod in hac re potestas nulla sit eorum deorum, quos etiam rebus nugatoriis colendos putarunt; et presentis uoluminis partes superiores, quas huc usque perduximus, de fati questione tollenda: ne quisquam, cui iam persuasum esset non illorum deorum cultu Romanum imperium propagatum atque seruatum, nescio cui fato potius id tribueret, quam Dei summi potentissime uoluntati. ueteres igitur primique Romani, quantum eorum docet et commendat historia, quamuis ut alie gentes, excepta una populi Hebreorum, deos falsos colerent, et non Deo uictimas, sed demoniis immolarent. tamen laudis auidi, pecunie liberales erant, gloriam ingentem, diuitias honestas uolebant : hanc ardentissime dilexerunt, propter hanc uiuere uoluerunt, pro hac emori non dubitauerunt [2 1Kb] . Ceteras cupiditates huius unius ingenti cupiditate presserunt. Ipsam denique patriam suam, quoniam seruire uidebatur inglorium, dominari uero atque imperare gloriosum, prius omni studio liberam, deinde dominam esse concupierunt. Hinc est quod regalem dominationem non ferentes, annua imperia binosque imperatores sibi fecerunt, qui consules appellati sunt a consulendo, non reges aut domini a regnando atque dominando: cum et reges utique a regendo dicti melius uideantur, ut regnum a regibus, reges autem, ut dictum est, a regendo; sed fastus regius non disciplina putata est regentis, uel beneuolentia consulentis, sed superbia dominantis. Expulso itaque rege Tarquinio, et consulibus institutis, secutum est quod idem auctor in Romanorum laudibus posuit, quod ciuitas, incredibile memoratu est, adepta libertate quantum breui creuerit, tanta cupido glorie incesserat  . Ista ergo laudis auiditas et cupido glorie multa illa miranda fecit, laudabilia scilicet atque gloriosa secundum hominum existimationem.

2. Laudat idem Sallustius temporibus suis magnos et preclaros uiros, Marcum Catonem et Caium Cesarem, dicens quod diu illa respublica non habuit quemquam uirtute magnum, sed sua memoria fuisse illos duos ingenti uirtute, diuersis moribus. In laudibus autem Cesaris posuit, quod sibi magnum imperium, exercitum, bellum nouum exoptabat, ubi uirtus enitescere posset . Ita fiebat [1 1Kb] in uotis uirorum uirtute magnorum, ut excitaret in bellum miseras gentes, et flagello agitaret Bellona sanguineo, ut esset ubi uirtus eorum enitesceret. Hoc illa profecto laudis auiditas et glorie cupido faciebat. Amore itaque primitus libertatis, post etiam dominationis, et cupiditate laudis et glorie, multa magna fecerunt. Reddit eis utriusque rei testimonium etiam peta insignis illorum: inde quippe ait,

Necnon Tarquinium eiectum Porsenna iubebat,
Accipere, ingentique urbem obsidione premebat:
Aeneade in ferrum pro libertate ruebant. 
Tunc itaque magnum illis fuit aut fortiter emori, aut liberos uiuere. Sed cum esset adepta libertas, tanta cupido glorie incesserat, ut parum esset sola libertas, nisi et dominatio quereretur, dum pro magno haberetur quod, uelut loquente Ioue, idem peta dicit,

   Quin aspera Iuno,
Que mare nunc terrasque metu celumque fatigat,
Consilia in melius referet, mecumque fouebit
Romanos rerum dominos gentemque togatam.
Sic placitum. ueniet lustris labentibus etas,
Cum domus Assaraci Phthiam clarasque Mycenas
Seruitio premet, ac uictis dominabitur Argis. 
Que quidem uirgilius, Iouem inducens tanquam futura predicentem, ipse iam facta recolebat, cernebatque presentia: uerum propterea commemorare illa uolui, ut ostenderem dominationem post libertatem sic habuisse Romanos, ut in eorum magnis laudibus poneretur. Hinc est et illud eiusdem pete, quod, cum aliarum gentium artibus eas ipsas proprias Romanorum artes regnandi atque imperandi et subigendi ac debellandi populos anteponeret, ait,

Excudent alii spirantia mollius era:
Credo equidem, uiuos ducent de marmore uultus:
Orabunt causas melius; celique meatus
Describent radio, et surgentia [2 1Kb] sidera dicent.
Tu regere imperio populos, Romane, memento.
He tibi erunt artes, pacique [3 1Kb] imponere morem,
Parcere subiectis, et debellare superbos. 

3. Has artes illi tanto peritius exercebant, quanto minus se uoluptatibus dabant, et eneruationi animi et corporis in concupiscendis et augendis diuitiis, et  per illas moribus corrumpendis, rapiendo miseris ciuibus, largiendo scenicis turpibus. Unde qui tales iam morum labes [1 1Kb] superabant atque abundabant, quando scribebat ista Sallustius, canebatque uirgilius, non illis artibus ad honores et gloriam, sed dolis atque fallaciis ambiebant. Unde idem dicit: Sed primo magis ambitio quam auaritia animos hominum exercebat, quod tamen uitium propius uirtutem [2 1Kb] erat. Nam gloriam, honorem, imperium bonus et ignauus eque sibi exoptant: sed ille, inquit, uera uia nititur; huic quia bone artes desunt, dolis atque fallaciis contendit . He sunt ille bone artes, per uirtutem scilicet, non per fallacem ambitionem ad honorem et gloriam et imperium peruenire; que tamen bonus et ignauus eque sibi exoptant: sed ille, id est bonus, uera uia nititur. uia uirtus est, qua nititur tanquam ad possessionis finem, id est ad gloriam, honorem, imperium. Hoc insitum habuisse Romanos, etiam deorum apud illos edes indicant, quas coniunctissimas constituerunt, uirtutis et Honoris  , pro diis habentes que dantur a Deo. Unde intelligi potest quem finem uolebant esse uirtutis, et quo eam referebant, qui boni erant, ad honorem scilicet: nam mali nec habebant eam, quamuis honorem habere cuperent, quem malis artibus conabantur adipisci, id est dolis atque fallaciis.

4. Melius laudatus est Cato. De illo quippe ait, Quo minus petebat gloriam, eo illum magis sequebatur  . Quandoquidem gloria est, cuius illi cupiditate flagrabant, iudicium hominum bene de hominibus opinantium. Et ideo melior est uirtus, que humano testimonio [3 1Kb] contenta non est, nisi conscientie sue. Unde dicit Apostolus, Nam gloria nostra hec est, testimonium conscientie nostre . Et alio loco, Opus autem suum probet unusquisque, et tunc in semetipso tantum gloriam habebit, et non in altero . Gloriam ergo et honorem et imperium, que sibi exoptabant, et quo bonis artibus peruenire nitebantur boni, non debet sequi uirtus, sed ipsa uirtutem. Neque enim est uera uirtus, nisi que ad eum finem tendit, ubi est bonum hominis, quo melius non est. Unde et honores quos petiuit Cato, petere non debuit, sed eos ciuitas ob eius uirtutem non petenti dare  .

5. Sed cum illa memoria duo Romani essent uirtute magni, Cesar et Cato, longe uirtus Catonis ueritati uidetur propinquior fuisse, quam Cesaris. Proinde  qualis esset illo tempore ciuitas, et antea qualis fuisset, uideamus in ipsa sententia Catonis: Nolite, inquit, existimare, maiores nostros armis rempublicam ex parua magnam fecisse. Si ita esset, multo pulcherrimam eam nos haberemus. Quippe sociorum atque ciuium, preterea armorum et equorum maior copia nobis quam illis est. Sed alia fuere que illos magnos fecerunt, que nobis nulla sunt; domi industria, foris iustum imperium, animus in consulendo liber, neque delicto neque libidini obnoxius. Pro his nos habemus luxuriam atque auaritiam, publice egestatem, priuatim opulentiam: laudamus diuitias, sequimur inertiam: inter bonos et malos discrimen nullum; omnia uirtutis premia ambitio possidet. Neque mirum: ubi uos separatim sibi quisque consilium capitis, ubi domi uoluptatibus, hic pecunie aut gratie seruitis, eo fit ut impetus fiat in uacuam rempublicam .

6. Qui audit hec Catonis uerba siue Sallustii, putat quales laudantur Romani ueteres, omnes eos tales tunc fuisse, uel plures. Non ita est: alioquin uera non essent que ipse item scribit, ea que commemoraui in secundo libro huius operis , ubi dicit, iniurias ualidiorum, et ob eas discessionem plebis a patribus, aliasque dissensiones domi fuisse iam inde a principio, neque amplius equo et modesto iure actum, quam expulsis regibus, quam diu metus a Tarquinio fuit, donec bellum graue, quod propter ipsum cum Etruria susceptum fuerat, finiretur: postea uero seruili imperio patres exercuisse plebem, regio more uerberasse, agro pepulisse, et, ceteris expertibus, solos egisse in imperio; quarum discordiarum, dum illi dominari uellent, illi seruire nollent, finem fuisse bellum Punicum secundum [1 1Kb] : quia rursus grauis metus cepit urgere, atque ab illis perturbationibus, alia maiore cura cohibere animos inquietos, et ad concordiam reuocare ciuilem. Sed per quosdam paucos, qui pro suo modo boni erant, magna administrabantur, atque, illis toleratis ac temperatis malis, paucorum bonorum prouidentia res illa crescebat, sicut idem historicus dicit, multa sibi legenti et audienti, que populus Romanus domi militieque, mari atque terra preclara facinora fecerit, libuisse se attendere que res maxime tanta negotia sustinuisset; quoniam sciebat sepenumero parua manu cum magnis legionibus hostium contendisse Romanos, cognouerat paruis copiis bella gesta cum opulentis regibus; sibique multa agitanti constare dixit, paucorum ciuium egregiam uirtutem cuncta patrauisse, eoque factum ut diuitias paupertas, multitudinem paucitas superaret. Sea postquam luxu atque desidia, inquit, ciuitas corrupta est, rursus respublica magnitudine sui imperatorum atque magistratuum uitia sustentabat. Paucorum igitur uirtus ad gloriam, honorem, imperium, uera uia, id est uirtute ipsa, nitentium, etiam a Catone laudata est. Hinc erit domi industria, quam commemorauit Cato, ut erarium esset opulentum, tenues  res priuate. Unde corruptis moribus uitium e contrario posuit, publice egestatem, priuatim opulentiam.



CAPUT XIII.---De amore laudis, qui cum sit uitium, ob hoc uirtus putatur, quia per ipsum uitia maiora cohibentur.

Quamobrem cum diu fuissent regna Orientis illustria  , uoluit Deus et occidentale fieri, quod tempore esset posterius, sed imperii latitudine et magnitudine illustrius. Idque talibus potissimum concessit hominibus ad domanda grauia mala multarum gentium, qui causa honoris, laudis et glorie consuluerunt patrie, in qua ipsam gloriam requirebant, salutemque eius saluti sue preponere non dubitauerunt, pro isto uno uitio, id est amore laudis, pecunie cupiditatem et multa alia uitia comprimentes. [XIII.] Nam sanius uidet, qui et amorem laudis uitium esse cognoscit: quod nec petam fugit Horatium, qui ait:

Laudis amore tumes, sunt certa piacula que te
Ter pure lecto poterunt recreare libello. 
Idemque in carmine lyrico, ad reprimendam dominandi libidinem ita cecinit:

Latius regnes auidum domando [1 1Kb]
Spiritum, quam si Libyam remotis
Gadibus iungas, et uterque Penus  Seruiat uni 
uerumtamen qui libidines turpiores, fide pietatis impetrato Spiritu sancto, et amore intelligibilis pulchritudinis non refrenant, melius saltem cupiditate humane laudis et glorie, non quidem iam sancti, sed minus turpes sunt. Etiam Tullius hinc dissimulare non potuit [2 1Kb] , in eisdem libris quos de Republica scripsit, ubi loquitur de instituendo principe ciuitatis, quem dicit alendum esse gloria; et consequenter commemorat maiores suos multa mira atque preclara glorie cupiditate fecisse. Huic ergo uitio non solum non resistebant, uerum etiam id excitandum et accendendum esse censebant, putantes hoc utile esse reipublice. Quanquam nec in ipsis philosophie libris Tullius ab hac peste dissimulet, ubi eam luce clarius confitetur. Cum enim de studiis talibus loqueretur, que utique sectanda sunt fine ueri boni, non uentositate laudis humane, hanc intulit uniuersalem generalemque sententiam: Honos alit artes omnesque accenduntur ad studia gloria, iacentque ea semper que apud quosque improbantur .



CAPUT XIu.---De resecando amore laudis humane, quoniam iustorum gloria omnis in Deo sit.

Huic igitur cupiditati melius resistitur sine dubitatione, quam ceditur. Tanto enim quisque est Deo similior, quanto est ab hac immunditia mundior.  Que in hac uita etsi non funditus eradicatur ex corde, quia etiam bene proficientes animos tentare non cessat; saltem cupiditas glorie superetur dilectione iustitie [1 1Kb] : ut si alicubi iacent, que apud quosque improbantur, si bona, si recta sunt, etiam ipse amor humane laudis erubescat, et cedat amori ueritatis. Tam enim est hoc uitium inimicum pie fidei, si maior in corde sit cupiditas glorie quam Dei timor uel amor, ut Dominus diceret, Quomodo potestis credere, gloriam ab inuicem exspectantes, et gloriam que a solo Deo est non querentes ? Item de quibusdam, qui in eum crediderant, et uerebantur palam confiteri, ait Euangelista: Dilexerunt gloriam hominum magis quam Dei . Quod sancti Apostoli non fecerunt: qui cum in his locis predicarent Christi nomen, ubi non solum improbabatur  uerum etiam summe detestationis habebatur; tenentes quod audierant a bono Magistro eodemque medico mentium, Si quis me negauerit coram hominibus, negabo eum coram Patre meo, qui in celis est, et coram [2 1Kb] Angelis Dei ; inter maledicta et opprobria, inter grauissimas persecutiones crudelesque penas non sunt deterriti a predicatione salutis humane tanto fremitu offensionis humane. Et quod eos diuina facientes atque dicentes diuineque uiuentes, debellatis quodammodo cordibus duris, atque introducta pace iustitie, ingens in Ecclesia Christi gloria consecuta est; non in ea tanquam in sue uirtutis fine quieuerunt: sed eam quoque ipsam ad Dei gloriam referentes, cuius gratia tales erant, isto quoque fomite eos, quibus consulebant, ad amorem illius, a quo et ipsi tales fierent, accendebant. Namque ne propter humanam gloriam boni essent, docuerat eos Magister illorum, dicens: Cauete facere iustitiam uestram coram hominibus, ut uideamini ab eis; alioquin mercedem non habebitis apud Patrem uestrum, qui in celis est . Sed rursus ne hoc peruerse intelligentes hominibus placere metuerent, minusque prodessent latendo quod boni sunt, demonstrans quo fine innotescere deberent, Luceant, inquit, opera uestra coram hominibus, ut uideant bona facta uestra, et glorificent Patrem uestrum, qui in celis est . Non ergo, ut uideamini ab eis, id est hac intentione ut eos ad uos conuerti uelitis, quia non per uos aliquid estis: sed ut glorificent Patrem uestrum, qui in celis est, ad quem conuersi fiant quod estis [3 1Kb] . Hos secuti sunt martyres, qui Sceuolas, et Curtios, et Decios, non sibi inferendo penas, sed illatas ferendo, et uirtute uera, quoniam uera pietate, et innumerabili multitudine superarunt. Sed cum illi essent in ciuitate terrena, quibus propositus erat omnium pro illa officiorum finis, incolumitas eius, et regnum non in celo, sed in terra; non in uita eterna; sed in decessione morientium et successione moriturorum: quid aliud amarent quam gloriam,  qua uolebant etiam post mortem tanquam uiuere in ore laudantium?



CAPUT Xu.---De mercede temporali, quam Deus reddidit bonis moribus Romanorum.

Quibus ergo non erat Deus daturus uitam eternam cum sanctis Angelis suis in ciuitate sua celesti, ad cuius societatem pietas uera perducit, que non exhibet seruitutem religionis, quam Greci uocant, nisi uni uero Deo; si neque hanc eis terrenam gloriam excellentissimi imperii concederet, non redderetur merces bonis artibus eorum, id est uirtutibus, quibus ad tantam gloriam peruenire nitebantur. De talibus enim, qui propter hoc boni aliquid facere uidentur, ut glorificentur ab hominibus, etiam Dominus ait, Amen dico uobis, perceperunt mercedem suam . Sic et isti priuatas res suas pro re communi, hoc est republica, et pro eius erario contempserunt, auaritie restiterunt, consuluerunt patrie consilio libero; neque delicto secundum suas leges, neque libidini obnoxii: his omnibus artibus tanquam uera uia nisi sunt ad honores, imperium, gloriam: honorati sunt in omnibus fere gentibus; imperii sui leges imposuerunt multis gentibus; hodieque litteris et historia gloriosi sunt pene in omnibus gentibus. Non est quod de summi et ueri Dei iustitia conquerantur: perceperunt mercedem suam.



CAPUT XuI.---De mercede sanctorum ciuium ciuitatis eterne, quibus utilia sunt Romanorum exempla uirtutum.

Merces autem sanctorum longe alia est etiam hic opprobria sustinentium pro ciuitate [1 1Kb] Dei, que mundi huius dilectoribus odiosa est. Illa ciuitas sempiterna est: ibi nullus oritur, quia nullus moritur: ibi est uera et plena felicitas, non dea, sed donum Dei: inde fidei pignus accepimus, quamdiu peregrinantes eius pulchritudini suspiramus: ibi non oritur sol super bonos et malos , sed sol iustitie solos protegit bonos: ibi non erit magna industria, ditare erarium publicum priuatis rebus angustis, ubi thesaurus communis est ueritatis. Proinde non solum ut talis merces talibus hominibus redderetur, Romanum imperium ad humanam gloriam dilatatum est; uerum etiam ut ciues eterne illius ciuitatis, quamdiu hic peregrinantur , diligenter et sobrie illa intueantur exempla, et uideant quanta dilectio debeatur superne patrie propter uitam eternam, si tantum a suis ciuibus terrena dilecta est propter hominum gloriam.



CAPUT XuII.---Quo fructu Romani bella gesserint, et quantum his quos uicere, contulerint.

1. Quantum enim pertinet ad hanc uitam mortalium, que paucis diebus ducitur et finitur, quid interest sub cuius imperio uiuat homo moriturus, si illi qui imperant, ad impia et iniqua non cogant? Aut uero aliquid nocuerunt Romani gentibus, quibus subiugatis  imposuerunt leges suas, nisi quia id factum est ingenti strage bellorum? Quod si concorditer fieret, idipsum fieret meliore successu: sed nulla esset gloria triumphantium. Neque enim et Romani non uiuebant sub legibus suis, quas ceteris imponebant. Hoc si fieret sine Marte et Bellona [1 1Kb] , ut nec uictoria locum haberet, nemine uincente ubi nemo pugnauerat, nonne Romanis et ceteris gentibus una esset eademque conditio? presertim si mox fieret, quod postea gratissime atque humanissime factum est, ut omnes ad Romanum imperium pertinentes societatem acciperent ciuitatis et Romani ciues essent; ac sic esset omnium, quod erat ante paucorum: tantum, quod plebs illa, que suos agros non haberet, de publico uiueret: qui pastus eius per bonos administratores reipublice gratius a concordibus prestaretur, quam uictis extorqueretur.

2.  Nam quid intersit ad incolumitatem bonosque mores, ipsas [2 1Kb] certe hominum dignitates, quod alii uicerunt, alii uicti sunt, omnino non uideo, preter illum glorie humane inanissimum fastum, in quo perceperunt mercedem suam, qui eius ingenti cupidine arserunt, et ardentia bella gesserunt. Numquid enim illorum agri tributa non soluunt? numquid eis licet discere, quod aliis non licet? numquid non multi senatores sunt in aliis terris, qui Romam ne facie quidem norunt  ? Tolle iactantiam, et omnes homines quid sunt nisi homines? Quod si peruersitas seculi admitteret, ut honoratiores essent quique meliores; nec sic pro magno haberi debuit honor humanus, quia nullius est ponderis fumus. Sed utamur etiam in his rebus beneficio Domini Dei nostri: consideremus quanta contempserint, que pertulerint, quas cupiditates subegerint pro humana gloria, qui eam tanquam mercedem talium uirtutum accipere meruerunt: et ualeat nobis etiam hoc ad opprimendam superbiam; ut cum illa ciuitas, in qua nobis regnare promissum est, tantum ab hac distet, quantum distat celum a terra, a temporali letitia uita eterna, ab inanibus laudibus solida gloria, a societate mortalium societas Angelorum, a lumine solis et lune lumen eius qui fecit solem et lunam, nichil sibi magnum fecisse uideantur tante patrie ciues, si pro illa adipiscenda fecerint boni operis aliquid, uel mala aliqua sustinuerint; cum illi pro hac terrena iam adepta tanta fecerint, tanta perpessi sint. Presertim quia remissio peccatorum, que ciues ad eternam colligit patriam, habet aliquid, cui per umbram quamdam simile fuit asylum illud Romuleum, quo multitudinem, qua illa ciuitas conderetur, quorumlibet delictorum congregauit impunitas.



CAPUT XuIII.---Quam alieni a iactantia esse debeant Christiani, si aliquid fecerint pro dilectione eterne patrie, cum tanta Romani gesserint pro humana gloria et ciuitate terrena.


1. Quid ergo magnum est pro illa eterna celestique patria, cuncta seculi huius quamlibet iucunda blandimenta contemnere, si pro hac temporali atque terrena filios Brutus potuit et occidere  , quod illa facere neminem cogit? Sed certe difficilius est filios interimere, quam quod pro ista faciendum est, ea que filiis congreganda uidebantur atque seruanda, uel donare pauperibus, uel, si existat tentatio que id pro fide atque iustitia fieri compellat, amittere. Felilices enim uel nos uel filios nostros non diuitie terrene faciunt, aut nobis uiuentibus amittende, aut, nobis mortuis, a quibus nescimus, uel forte a quibus nolumus, possidende: sed Deus felices facit, qui est mentium uera opulentia. Bruto autem, quia filios occidit, infelicitatis perhibet testimonium etiam peta laudator. Ait enim:

   Natosque pater noua bella mouentes
Ad penam pulchra pro libertate uocabit,
Infelix, utcumque ferent ea facta minores
Sed uersu sequenti consolatus est infelicem

uincit amor patrie laudumque immensa cupido. 
Hec sunt duo illa, libertas et cupiditas laudis humane, que ad facta compulere [1 1Kb] miranda Romanos. Si ergo pro libertate moriturorum et cupiditate laudum, que a mortalibus expetuntur, occidi filii a patre potuerunt; quid magnum est, si pro uera libertate, que nos ab iniquitatis et mortis et diaboli dominatu liberos facit, nec cupiditate humanarum laudum, sed caritate liberandorum hominum, non a Tarquinio rege, sed a demonibus et demonum principe, non filii occiduntur, sed Christi pauperes inter filios computantur?

2. Si alius etiam Romanus princeps, cognomine Torquatus, filium, non quia contra patriam, sed etiam pro patria, tamen quia contra imperium suum, id est contra quod imperauerat pater imperator, ab hoste prouocatus iuuenili ardore pugnauerat, licet uicisset, occidit; ne plus mali esset in exemplo imperii contempti, quam boni in gloria hostis occisi  : utquid se iactent, qui pro immortalis patrie legibus omnia, que multo minus quam filii diliguntur, bona terrena contemnunt? Si Furius Camillus etiam ingratam patriam, a cuius ceruicibus acerrimorum hostium ueientium iugum depulerat, damnatusque ab emulis fuerat, a Gallis iterum liberauit, quia non habebat potiorem ubi posset uiuere gloriosus [2 1Kb]  : cur extollatur uelut grande aliquid fecerit, qui forte in Ecclesia ab inimicis carnalibus grauissimam exhonorationis passus iniuriam, non se ad eius hostes hereticos  transtulit, aut aliquam contra illam ipse heresim condidit, sed eam potius quantum ualuit ab hereticorum perniciosissima prauitate [1 1Kb] defendit; cum alia non sit, non ubi uiuatur in hominum gloria, sed ubi uita acquiratur eterna? Si Mucius  , ut cum Porsenna rege pax fieret, qui grauissimo bello Romanos premebat, quia Porsennam ipsum occidere non potuit, et pro eo alterum deceptus occidit, in ardentem aram ante oculos eius dexteram extendit, dicens multos tales, qualem illum uideret, in eius exitium coniurasse; cuius ille fortitudinem et coniurationem talium perhorrescens, sine ulla dilatione [2 1Kb] se ab illo bello facta pace compescuit: quis regno celorum imputaturus est merita sua, si pro illo non unam manum, neque hoc sibi ultro faciens, sed persequente aliquo patiens, totum flammis corpus impenderit? Si Curtius armatus equo concito in abruptum hiatum terre se precipitem dedit, deorum suorum oraculis seruiens, quoniam iusserant ut illuc id, quod Romani haberent optimum, mitteretur, nec aliud intelligere potuerunt, quam uiris armisque se excellere, unde uidelicet oportebat ut deorum iussis in illum interitum uir precipitaretur armatus  : quid se magnum pro eterna patria fecisse dicturus est, qui aliquem fidei sue passus inimicum, non se ultro in talem mortem mittens, sed ab illo missus obierit; quandoquidem a Domino suo eodemque rege patrie sue certius oraculum accepit, Nolite timere eos qui corpus occidunt, animam autem non possunt occidere ? Si se occidendos certis uerbis quodammodo consecrantes Decii deuouerunt, ut illis cadentibus et iram deorum sanguine suo placantibus Romanus liberaretur exercitus  ; nullo modo superbient [3 1Kb] sancti martyres tanquam dignum aliquid pro illius patrie participatione [4 1Kb] fecerint, ubi eterna est et uera felicitas, si usque ad sui sanguinis effusionem, non solum suos fratres pro quibus fundebatur  , uerum et ipsos inimicos, a quibus fundebatur, sicut eis preceptum est, diligentes, caritatis fide et fidei caritate certarunt? Si Marcus Puluillus dedicans edem Iouis, Iunonis, Minerue, falso sibi ab inuidis morte filii nuntiata, ut illo nuntio perturbatus abscederet, atque ita dedicationis gloriam collega eius consequeretur, ita contempsit, ut eum etiam proiici insepultum iuberet  ; et sic in eius corde orbitatis dolorem glorie cupiditas uicerat: quid magnum se pro Euangelii sancti predicatione, qua ciues superne patrie de diuersis liberantur et colliguntur erroribus, fecisse dicturus est, cui Dominus de sepultura patris sui sollicito ait, Sequere  me, et sine mortuos sepelire mortuos suos ? Si M. Regulus, ne crudelissimos hostes iurando falleret, ad eos ab ipsa Roma reuersus est, quoniam, sicut Romanis eum tenere uolentibus respondisse fertur, posteaquam Afris seruierat, dignitatem illic honesti ciuis habere non posset; eumque Carthaginenses, quoniam contra eos in Romano senatu egerat, grauissimis suppliciis necauerunt  : qui cruciatus non sunt pro fide illius patrie contemnendi, ad cuius beatitudinem fides ipsa perducit? aut quid retribuetur Domino pro omnibus que retribuit , si pro fide que illi debetur talia fuerit homo passus, qualia pro fide quam perniciosissimis inimicis debebat passus est Regulus? Quomodo autem [1 1Kb] se audebit extollere de uoluntaria paupertate christianus, ut in huius uite peregrinatione expeditior ambulet uiam, que perducit ad patriam, ubi uere diuitie ipse Deus est, cum audiat uel legat L. ualerium, qui in suo defunctus est consulatu, usque adeo fuisse pauperem, ut nummis a populo collatis eius sepultura curaretur  ? audiat uel legat Quintium Cincinnatum, cum quatuor iugera possideret, et ea suis manibus coleret, ab aratro esse abductum [2 1Kb] , ut dictator fieret, maior utique honore quam consul; uictisque hostibus ingentem gloriam consecutum in eadem paupertate mansisse  ? Aut quid se magnum fecisse predicabit, quod nullo premio mundi huius fuerit ab eterne illius patrie societate seductus, cum Fabricium didicerit tantis muneribus Pyrrhi, regis Epirotarum, promissa etiam quarta parte regni, a Romana ciuitate non potuisse diuelli, ibique in sua paupertate priuatum manere maluisse? Nam illud quod rempublicam, id est rem populi, rem patrie, rem communem, cum haberent opulentissimam atque ditissimam, sic ipsi in suis domibus pauperes erant, ut quidam eorum, qui iam bis consul fuisset, ex illo senatu pauperum hominum pelleretur notatione censoria, quod decem pondo argenti in uasis habere compertus est  ; ita [3 1Kb] iidem ipsi pauperes erant, quorum triumphis publicum ditabatur erarium: nonne omnes Christiani, qui excellentiore proposito diuitias suas communes faciunt, secundum id quod scriptum est in Actibus Apostolorum, ut distribuatur unicuique, sicut cuique opus est; et nemo dicat aliquid proprium, sed sint illis omnia communia ; intelligunt se nulla ob hoc uentilari oportere iactantia, id faciendo pro obtinenda societate Angelorum, cum pene tale aliquid illi fecerint pro conseruanda gloria Romanorum?

 3. Hec et alia, si qua huiuscemodi reperiuntur in litteris corum, quando sic innotescerent, quando tanta fama predicarentur, nisi Romanum imperium longe lateque porrectum, magnificis successibus augeretur? Proinde per illud imperium tam latum tamque diuturnum, uirorumque tantorum uirtutibus preclarum atque gloriosum, et illorum intentioni merces quam querebant est reddita, et nobis proposita necessarie commonitionis exempla: ut si uirtutes, quarum iste utcumque sunt similes, quas isti pro ciuitatis terrene gloria tenuerunt, pro Dei gloriosissima ciuitate non tenuerimus, pudore pungamur; si tenuerimus, superbia non extollamur: quoniam, sicut dicit Apostolus, indigne sunt passiones huius temporis ad futuram gloriam, que reuelabitur in nobis . Ad humanam uero gloriam presentisque temporis satis digna uita estimabatur illorum. Unde etiam Iudei, qui Christum occiderunt, reuelante Testamento Nouo, quod in uetere uelatum fuit, ut non pro terrenis et temporalibus beneficiis, que diuina prouidentia permixte bonis malisque concedit, sed pro eterna uita muneribusque perpetuis et ipsius superne ciuitatis societate colatur Deus unus et uerus, rectissime istorum glorie donati sunt; ut hi qui qualibuscumque uirtutibus terrenam gloriam quesierunt et acquisiuerunt, uincerent eos qui magnis uitiis datorem uere glorie et ciuitatis eterne occiderunt atque respuerunt.



CAPUT XIX.---Quo inter se differant cupiditas glorie, et cupiditas dominationis.

Interest sane inter cupiditatem humane glorie, et cupiditatem dominationis. Nam licet procliue sit, ut qui humana gloria nimium delectatur, etiam dominari ardenter affectet; tamen qui ueram licet humanarum laudum gloriam concupiscunt, dant operam bene iudicantibus non displicere. Sunt enim multa in moribus bona, de quibus multi bene iudicant, quamuis ea multi non habeant: per ea [1 1Kb] bona morum nituntur ad gloriam et imperium uel dominationem, de quibus ait Sallustius, Sed ille uera uia nititur. Quisquis autem sine cupiditate glorie, qua ueretur homo bene iudicantibus displicere, dominari atque imperare desiderat, etiam per a pertissima scelera querit plerumque obtinere quod diligit. Proinde qui gloriam concupiscit, aut uera uia nititur, aut certe dolis atque fallaciis contendit, uolens bonus uideri esse [2 1Kb] , quod non est . Et ideo uirtutes habenti magna uirtus est contemnere gloriam; quia contemptus eius in conspectu Dei est, iudicio autem non aperitur humano. Quidquid enim fecerit ad oculos hominum, quo glorie contemptor appareat, ad maiorem laudem, hoc est ad maiorem gloriam, facere si credatur, non est unde se suspicantium sensibus aliter esse, quam suspicantur, ostendat. Sed qui contemnit iudicia laudantium, contemnit etiam suspicantium temeritatem: quorum tamen, si uere bonus est, non contemnit salutem; quoniam tante iustitie est qui de Spiritu Dei  uirtutes habet, ut etiam ipsos diligat inimicos; et ita diligat, ut suos osores [1 1Kb] uel detractores uelit correctos habere consortes; non in terrena patria, sed superna: in laudatoribus autem suis quamuis paruipendat quod cum laudant, non tamen paruipendit quod amant; nec eos uult fallere laudantes, ne decipiat diligentes: ideoque instat ardenter, ut potius ille laudetur, a quo habet homo quidquid in eo iure laudatur. Qui autem contemptor glorie, dominationis est auidus, bestias superat siue crudelitatis uitiis, siue luxurie. Tales quidam Romani fuerunt: non enim, cura existimationis amissa, dominationis cupiditate caruerunt. Multos tales fuisse, prodit historia: sed huius uitii summitatem et quasi arcem quamdam Nero Cesar primus obtinuit; cuius fuit tanta luxuries, ut nichil ab eo putaretur uirile metuendum; tanta crudelitas, ut nichil molle habere crederetur, si nesciretur. Etiam talibus tamen dominandi potestas non datur nisi summi Dei prouidentia, quando res humanas iudicat talibus dominis dignas. Aperta de hac re uox diuina est, loquente Dei sapientia: Per me reges regnant, et tyranni per me tenent terram . Sed ne tyranni non pessimi atque improbi reges, sed uetere nomine fortes dicti existimentur, unde ait uirgilius,

Pars mihi pacis erit, dextram tetigisse tyranni: 
apertissime alio loco de Deo dictum est, Qui regnare facit hominem hypocritam propter. peruersitatem populi . Quamobrem, quamuis, ut potui, satis exposuerim qua causa Deus unus uerus et iustus Romanos secundum quamdam formam terrene ciuitatis bonos adiuuerit ad tanti imperii gloriam consequendam: potest tamen et alia causa esse latentior, propter diuersa merita generis humani, Deo magis nota quam nobis; dum illud constet inter omnes ueraciter pios, neminem sine uera pietate, id est ueri Dei uero cultu, ueram posse habere uirtutem  ; nec eam ueram esse, quando glorie seruit humane. Eos tamen qui ciues non sint ciuitatis eterne, que in sacris Litteris nostris dicitur ciuitas Dei , utiliores esse terrene ciuitati, quando habent uirtutem uel ipsam, quam si nec ipsam. Illi autem qui uera pietate prediti bene uiuunt, si habent scientiam regendi populos, nichil est felicius rebus humanis, quam si Deo miserante habeant potestatem. Tales autem homines uirtutes suas, quantascumque in hac uita possunt habere, non tribuunt nisi gratie Dei, quod eas uolentibus, credentibus, petentibus dederit; simulque intelligunt, quantum sibi desit ad perfectionem iustitie, qualis est in illorum sanctorum Angelorum societate, cui se nituntur aptare. Quantumlibet autem laudetur atque predicetur uirtus, que sine uera pietate seruit hominum glorie, nequaquam sanctorum exiguis initiis comparanda est, quorum spes posita est in gratia et misericordia ueri Dei.



CAPUT XX.---Tam turpiter seruire uirtutes humane glorie, quam corporis uoluptati.


Solent philosophi, qui finem boni humani in ipsa uirtute constituunt, ad ingerendum pudorem quibusdam philosophis, qui uirtutes quidem probant, sed eas uoluptatis corporalis fine metiuntur, et illam per se ipsam putant appetendam, istas propter ipsam, tabulam quamdam uerbis pingere, ubi uoluptas in sella regali quasi delicata quedam regina considat; eique uirtutes famule subiiciantur, obseruantes eius nutum, ut faciant quod illa imperauerit: que prudentie iubeat, ut uigilanter inquirat, quomodo uoluptas regnet, et salua sit; iustitie iubeat, ut prestet beneficia que potest ad comparandas amicitias corporalibus commodis necessarias; nulli faciat iniuriam, ne offensis legibus uoluptas uiuere secura non possit; fortitudini iubeat, ut, si dolor corpori acciderit, qui non compellat in mortem, teneat dominam suam, id est uoluptatem, fortiter in animi cogitatione, ut per pristinarum deliciarum suarum recordationem mitiget presentis doloris aculeos; temperantie iubeat, ut tantum capiat alimentorum, et, si qua delectant, ne per immoderationem noxium aliquid ualetudinem turbet, et uoluptas, quam etiam in corporis sanitate Epicurei maximam ponunt, grauiter offendatur. Ita uirtutes cum tota sue glorie dignitate [1 1Kb] tanquam imperiose cuidam et inhoneste muliercule seruient uoluptati. Nihil hac pictura dicunt esse ignominiosius et deformius, et quod minus ferre bonorum possit aspectus: et uerum dicunt. Sed non existimo satis debiti decoris esse picturam, si etiam talis fingatur, ubi uirtutes humane glorie seruiant. Licet enim ista gloria delicata mulier non sit, inflata tamen est, et multum inanitatis habet. Unde non ei digne seruit soliditas quedam firmitasque uirtutum, ut nichil prouideat prudentia, nichil distribuat iustitia, nichil toleret fortitudo, nichil temperantia moderetur, nisi unde placeatur hominibus et uentose glorie seruiatur. Nec illi se ab ista feditate defenderint, qui, cum aliena spernant iudicia uelut glorie contemptores, sibi sapientes uidentur et sibi placent. Nam eorum uirtus, si tamen ulla est, alio modo quodam humane subditur laudi: neque enim ipse qui sibi placet, homo non est. Qui autem uera pietate in Deum, quem diligit, credit et sperat, plus intendit in ea, in quibus sibi displicet, quam in ea, si qua in illo sunt, que non tam ipsi quam ueritati placent: neque id tribuit, unde iam potest placere, nisi eius misericordie, cui metuit displicere; de his sanatis gratias agens, de illis sanandis preces fundens.



CAPUT XXI.---Romanum regnum a Deo uero esse dispositum, a quo est omnis potestas, et cuius prouidentia reguntur uniuersa.

Que cum ita sint, non tribuamus dandi regni atque imperii potestatem, nisi Deo uero, qui dat felicitatem in regno celorum solis piis; regnum uero terrenum et piis et impiis, sicut ei placet, cui nichil iniuste placet. Quamuis enim aliquid dixerimus, quod apertum  nobis esse uoluit; tamen multum est ad nos, et ualde superat uires nostras, hominum occulta discutere, et liquido examine merita diiudicare regnorum. Ille igitur unus uerus Deus, qui nec iudicio, nec adiutorio deserit genus humanum, quando uoluit, et quantum uoluit, Romanis regnum dedit: qui dedit Assyriis, uel etiam Persis, a quibus solos duos deos coli, unum bonum, alterum malum continent littere istorum: ut taceam de populo Hebreo, de quo iam dixi, quantum satis uisum est, qui preter unum Deum non coluit et quando regnauit. Qui ergo Persis dedit segetes sine cultu dee Segetie, qui alia dona terrarum sine cultu tot deorum, quos isti rebus singulis singulos, uel etiam rebus singulis plures preposuerunt; ipse etiam regnum dedit sine cultu eorum, per quorum cultum se isti regnasse crediderunt. Sic etiam hominibus; qui Mario, ipse Caio Cesari; qui Augusto, ipse et Neroni  ; qui uespasianis, uel patri uel filio, suauissimis imperatoribus, ipse et Domitiano crudelissimo: et ne per singulos ire necesse sit, qui Constantino christiano, ipse apostate Iuliano: cuius egregiam indolem decepit amore dominandi sacrilega et detestanda curiositas, cuius uanis deditus oraculis erat, quando fretus securitate uictorie, naues, quibus uictus necessarius portabatur, incendit; deinde feruide instans immodicis ausibus, et mox merito temeritatis occisus, in locis hostilibus egenum reliquit exercitum, ut aliter inde non posset euadi, nisi contra illud auspicium dei Termini, de quo superiore libro diximus , Romani imperii termini mouerentur. Cessit enim Terminus deus necessitati, qui non cesserat Ioui. Hec plane Deus unus et uerus regit et gubernat ut placet: et si occultis causis, numquid iniustis?



CAPUT XXII.---Tempora exitusque bellorum ex Dei pendere iudicio.

Sic etiam tempora ipsa bellorum, sicut in eius arbitrio est iustoque iudicio et misericordia, uel atterere, uel consolari genus humanum, ut alia citius, alia tardius finiantur. Bellum Piratarum a Pompeio  , bellum Punicum tertium a Scipione incredibili celeritate et temporis breuitate  confecta sunt. Bellum quoque fugitiuorum gladiatorum, quamuis multis Romanis ducibus et duobus consulibus uictis, Italiaque horribiliter contrita atque uastata, tertio tamen anno post multa consumpta consumptum est [1 1Kb] . Picentes, Marsi et Peligni, gentes non extere, sed Italice, post diuturnam et deuotissimam sub Romano iugo seruitutem, in libertatem caput erigere tentauerunt, iam multis nationibus Romano imperio subiugatis, deletaque Carthagine  : in quo bello Italico Romanis sepissime uictis, ubi et duo consules perierunt, et alii nobilissimi senatores: non diuturno tamen  tempore tractum est hoc malum; nam quintus ei annus finem dedit. Sed bellum Punicum secundum cum maximis detrimentis et calamitate reipublice per annos decem et octo  Romanas uires extenuauit, et pene consumpsit: duobus preliis  ferme septuaginta Romanorum millia ceciderunt. Bellum Punicum primum per uiginti et tres annos peractum  est: bellum Mithridaticum quadraginta annis  . Ac ne quisquam arbitretur rudimenta Romanorum fuisse fortiora ad bella citius peragenda, superioribus temporibus, multum in omni uirtute laudatis, bellum Samniticum annis tractum est ferme quinquaginta  : in quo bello ita Romani uicti sunt, ut sub iugum etiam mitterentur. Sed quia non diligebant gloriam propter iustitiam, sed iustitiam propter gloriam diligere uidebantur, pacem factam fedusque ruperunt  . Hec ideo commemoro, quoniam multi preteritarum rerum ignari, quidam etiam dissimulatores sue scientie, si temporibus christianis aliquod bellum paulo diutius trahi uident, illico in nostram religionem proteruissime insiliunt, exclamantes, quod, si ipsa non esset, et uetere ritu numina colerentur, iam Romana illa uirtute, que adiuuante Marte et Bellona tanta celeriter bella confecit, id quoque celerrime finiretur. Recolant igitur qui legerunt quam diuturna bella, quam uariis euentis [1 1Kb] , quam luctuosis cladibus a ueteribus sint gesta Romanis, sicut solet orbis terrarum uelut procellosissimum pelagus uaria talium malorum tempestate iactari: et, quod nolunt, aliquando fateantur, nec insanis aduersus Deum linguis se interimant, et decipiant imperitos.



CAPUT XXIII.---De bello in quo Rhadagaisus rex Gothorum, demonum cultor, uno die cum ingentibus copiis suis uictus est.

Quod tamen nostra memoria recentissimo tempore Deus mirabiliter et misericorditer fecit, non cum gratiarum actione commemorant; sed quantum in ipsis est, omnium, si fieri potest, hominum obliuione sepelire conantur: quod a nobis si tacebitur, similiter erimus ingrati. Cum Rhadagaisus rex Gothorum agmine ingenti et immani iam in Urbis uicinia constitutus, Romanis ceruicibus immineret, uno die tanta celeritate sic uictus est, ut ne uno quidem, non dicam exstincto, sed [2 1Kb] uulnerato Romanorum, multo amplius quam centum millium prosterneretur eius exercitus, atque ipse cum filiis [3 1Kb] mox captus pena  debita necaretur  . Nam si ille tam impius cum tantis et tam impiis copiis Romam fuisset ingressus, cui pepercisset? quibus honorem locis martyrum detulisset? in qua persona Deum timeret? cuius non sanguinem fusum, cuius pudicitiam uellet intactam? Quas autem isti pro diis suis uoces haberent, quanta insultatione iactarent, quod ille ideo uicisset, ideo tanta potuisset, quia quotidianis sacrificiis placabat atque inuitabat deos, quod Romanos facere christiana religio non sinebat? Nam propinquante iam illo his locis, ubi nutu summe maiestatis oppressus est, cum eius fama ubique crebresceret, nobis apud Carthaginem dicebatur, hoc credere, spargere, iactare Paganos, quod ille diis amicis protegentibus et opitulantibus, quibus immolare quotidie ferebatur, uinci omnino non posset ab eis, qui talia diis Romanis sacra non facerent, nec fieri a quoquam permitterent. Et non agunt miseri gratias tante misericordie Dei, qui, cum statuisset irruptione barbarica grauiora pati dignos [1 1Kb] mores hominum castigare, indignationem suam tanta mansuetudine temperauit, ut illum primo faceret mirabiliter uinci, ne ad infirmorum animos euertendos gloria daretur demonibus, quibus eum supplicare constabat; deinde [2 1Kb] ab his Barbaris Roma caperetur, qui contra omnem consuetudinem bellorum ante gestorum ad loca sancta confugientes christiane religionis reuerentia tuerentur, ipsisque demonibus atque impiorum sacrificiorum ritibus, de quibus ille presumpserat, sic aduersarentur pro [3 1Kb] nomine christiano, ut longe atrocius bellum cum eis quam cum hominibus gerere uiderentur: ita uerus Dominus gubernatorque rerum et Romanos cum misericordia flagellauit, et tam incredibiliter uictis supplicatoribus demonum, nec saluti rerum presentium necessaria esse sacrificia illa monstrauit; ut ab his, qui non peruicaciter contendunt, sed prudenter attendunt, nec propter presentes necessitates religio uera deseratur, et magis eterne uite fidelissima exspectatione teneatur.



CAPUT XXIu.---Que sit christianorum imperatorum, et quam uera felicitas.

Neque enim nos christianos quosdam imperatores ideo felices dicimus, quia uel diutius imperarunt, uel imperantes filios morte placida reliquerunt, uel hostes reipublice domuerunt, uel inimicos ciues aduersus se insurgentes et cauere et opprimere potuerunt. Hec et alia uite huius erumnose uel munera, uel solatia, quidam etiam cultores demonum accipere meruerunt, qui non pertinent ad regnum Dei, quo pertinent isti: et hoc ipsius misericordia factum est, ne ab illo ista, qui in eum crederent, uelut summa bona desiderarent. Sed felices eos dicimus, si iuste imperant, si inter linguas sublimiter honorantium et obsequia nimis humiliter salutantium non extolluntur, sed se homines  esse meminerunt; si suam potestatem ad Dei cultum maxime dilatandum maiestati eius famulam faciunt; si Deum timent, diligunt, colunt; si plus amant illud regnum, ubi non timent habere consortes; si tardius uindicant, facile ignoscunt; si eamdem uindictam pro necessitate regende tuendeque reipublice, non pro saturandis inimicitiarum odiis exserunt [1 1Kb] ; si eamdem ueniam non ad impunitatem iniquitatis, sed ad spem correctionis indulgent; si, quod aspere coguntur plerumque decernere, misericordie lenitate et beneficiorum largitate compensant; si luxuria tanto eis est castigatior, quanto posset esse liberior; si malunt cupiditatibus prauis, quam quibuslibet gentibus imperare: et si hec omnia faciunt, non propter ardorem inanis glorie, sed propter caritatem felicitatis eterne: si pro suis peccatis, humilitatis et miserationis et orationis sacrificium Deo suo uero immolare non negligunt. Tales christianos imperatores dicimus esse felices interim spe, postea re ipsa futuros, cum id, quod exspectamus, aduenerit.



CAPUT XXu.---De prosperitatibus, quas Constantino imperatori christiano Deus contulit.

Nam bonus Deus, ne homines, qui eum crederent propter eternam uitam colendum, has sublimitates et regna terrena existimarent possse neminem consequi, nisi demonibus supplicet, quod hi spiritus in talibus multum ualerent, Constantinum imperatorem non supplicantem demonibus, sed ipsum uerum Deum colentem, tantis terrenis impleuit muneribus, quanta optare nullus auderet: cui etiam condere ciuitatem  Romano imperio sociam, uelut ipsius Rome filiam, sed sine aliquo demonum templo simulacroque concessit. Diu imperauit  , uniuersum orbem Romanum unus Augustus tenuit et defendit; in administrandis et gerendis bellis uictoriosissimus fuit; in tyrannis opprimendis  per omnia prosperatus est; grandeuus egritudine et senectute defunctus est; filios imperantes reliquit  . Sed rursus ne imperator quisquam ideo christianus esset, ut felicitatem Constantini mereretur, cum propter uitam eternam quisque debeat esse christianus; Iouianum [2 1Kb] multo citius quam Iulianum abstulit; Gratianum ferro tyrannico permisit interimi  ; longe quidem mitius, quam Magnum Pompeium, colentem uelut [3 1Kb] Romanos deos  . Nam ille uindicari a Catone non potuit, quem ciuilio belli quodammodo heredem reliquerat: iste autem, quamuis pie anime solatia talia non requirant, a Theodosio  uindicatus est  , quem regni participem fecerat, cum paruulum haberet fratrem  ; auidior fide societatis [1 1Kb] , quam nimie potestatis.



CAPUT XXuI.---De fide et pietate Theodosii Augusti.

1. Unde et ille non solum uiuo seruauit quam debebat fidem, uerum etiam post eius mortem pulsum ab eius interfectore Maximo ualentinianum, eius paruulum fratrem, in sui partes imperii tanquam christianus excepit pupillum, paterno custodiuit affectu, quem destitutum omnibus opibus nullo negotio posset auferre, si latius regnandi cupiditate magis quam bene faciendi caritate flagraret: unde potius eum, seruata eius imperatoria dignitate susceptum, ipsa humanitate et gratia consolatus est. Deinde cum Maximum terribilem faceret ille successus, hic in angustiis curarum suarum non est lapsus ad curiositates sacrilegas atque illicitas, sed ad Ioannem in Aegypti eremo constitutum, quem Dei seruum prophetandi spiritu preditum fama crebrescente didicerat, misit; atque ab eo nuntium uictorie certissimum accepit. Mox tyranni Maximi exstinctor ualentinianum puerum imperii sui partibus, unde fugatus fuerat, cum misericordissima ueneratione restituit: eoque siue per insidias, siue quo alio pacto uel casu proxime exstincto, alium tyrannum Eugenium, qui in illius imperatoris locum non legitime fuerat subrogatus, accepto rursus prophetico responso, fide certus oppressit, contra cuius robustissimum exercitum magis orando, quam feriendo pugnauit. Milites nobis, qui aderant, retulerunt, extorta sibi esse de manibus quecumque iaculabantur, cum a Theodosii partibus in aduersarios uehemens uentus iret, et non solum, quecumque in eos iaciebantur, concitatissime raperet, uerum etiam ipsorum tela in eorum corpora retorqueret. Unde et peta Claudianus, quamuis a Christi nomine alienus, in eius tamen laudibus dixit:

O nimium dilecte Deo, cui fundit ab antris
Aeolus armatas hiemes [2 1Kb] ; cui militat ether,
Et coniurati ueniunt ad classica uenti! 
uictor autem, sicut crediderat et predixerat, Iouis simulacra, que aduersus eum fuerant nescio quibus ritibus uelut consecrata, et in Alpibus constituta, deposuit: eorumque fulmina, quod aurea fuissent, iocantibus  Cursoribus, et se ab eis fulminari uelle dicentibus, hilariter benigneque donauit. Inimicorum suorum filios, quos non ipsius iussus, sed belli abstulerat impetus [3 1Kb] , etiam nondum christianos ad ecclesiam confugientes, christianos hac occasione fieri uoluit, et christiana caritate dilexit;  nec priuauit rebus, et [1 1Kb] auxit honoribus. In neminem post uictoriam priuatas inimicitias ualere permisit. Bella ciuilia, non sicut Cinna et Marius et Sylla et alii tales nec finita finire uoluerunt, sed magis doluit exorta quam cuiquam nocere uoluit terminata. Inter hec omnia ex ipso initio imperii sui non quieuit iustissimis et misericordissimis legibus aduersus impios laboranti Ecclesie subuenire, quam ualens hereticus fauens Arianis uehementer afflixerat: cuius Ecclesie se membrum esse magis quam in terris regnare gaudebat. Simulacra Gentilium ubique euertenda precepit, satis intelligens nec terrena munera in demoniorum, sed in Dei ueri esse posita potestate. Quid autem fuit eius religiosa humilitate mirabilius, quando in Thessalonicensium grauissimum scelus, cui iam, episcopis intercedentibus, promiserat indulgentiam, tumultu quorumdam, qui ei coherebant, uindicare compulsus est, et ecclesiastica cercitus disciplina, sic egit penitentiam, ut imperatoriam celsitudinem pro illo populus orans magis fieret uidendo prostratam, quam peccando timeret iratam? Hec ille secum, et si qua similia, que commemorare longum est, bona opera tulit, ex isto temporali uapore cuiuslibet culminis et sublimitatis humane; quorum operum merces est eterna felicitas, cuius dator est Deus solis [2 1Kb] ueraciter piis. Cetera uero uite huius uel fastigia uel subsidia, sicut ipsum mundum, lucem, auras, terras, aquas, fructus, ipsiusque hominis animam, corpus, sensus, mentem, uitam, bonis malisque largitur: in quibus est etiam quelibet imperii magnitudo, quam pro temporum gubernatione dispensat [3 1Kb] .

2.---[XXuII.] Proinde iam etiam illis respondendum  esse uideo, qui manifestissimis documentis, quibus ostenditur quod ad ista temporalia, que sola stulti habere concupiscunt, nichil deorum falsorum numerositas prosit, confutati atque conuicti conantur asserere, non propter uite presentis utilitatem, sed propter eam que post mortem futura est, colendos deos. Nam istis qui propter amicitias mundi huius uolunt uana colere, et non se permitti puerilibus sensibus conqueruntur, his quinque libris satis arbitror esse responsum. Quorum tres priores cum edidissem, et in multorum manibus esse cepissent, audiui quosdam nescio quam aduersus eos responsionem scribendo preparare. Deinde ad me perlatum est, quod iam scripserint, sed tempus querant, quo sine periculo possint edere. Quos admoneo, non optent quod eis non expedit. Facile est enim cuiquam uideri respondisse, qui tacere noluerit. Aut quid est loquacius uanitate? que non ideo potest quod ueritas, quia, si uoluerit, etiam plus potest clamare quam ueritas. Sed considerent omnia diligenter: et si forte, sine studio partium iudicantes, talia esse perspexerint, que potius exagitari quam conuelli possint garrulitate impudentissima et quasi satirica uel mimica leuitate, cohibeant suas nugas; et potius a prudentibus emendari, quam laudari ab imprudentibus eligant. Nam si non ad libertatem uera dicendi, sed ad licentiam maledicendi tempus exspectant, absit ut eis eueniat quod ait Tullius de quodam, qui peccandi licentia felix appellabatur: O miserum, cui peccare licebat  ! Unde quisquis est, qui maledicendi licentia felicem se putat, multo erit felicior, si hoc illi omnino non liceat: cum possit deposita inanitate iactantie etiam isto tempore, tanquam studio consulendi, quidquid uoluerit, contradicere; et quantum possunt [1 1Kb] , ab eis, quos consulit amica disputatione, honeste, grauiter, libere quod oportet audire.



LIBER SEXTUS. Hactenus contra eos qui propter hanc temporalem uitam colendos deos putant: nunc autem aduersus eos qui cultum ipsis credunt propter uitam eternam exhibendum: quos Augustinus libris quinque sequentibus confutaturus, ostendit hic in primis epinionem de diis quam abiectam habuerit ipsemet uarro theologie gentilis scriptor commendatissimus. Affert theologie istius genera secundum eumdem tria, fabulosum, naturale et ciuile: ac mox de fabuloso et de ciuili demonstrat, nichil hec genera ad future uite felicitatem conferre.



PRAEFATIO.


Quinque superioribus libris satis mihi aduersus eos uideor disputasse, qui multos deos et falsos, quos esse inutilia simulacra, uel immundos spiritus et perniciosa demonia, uel certe creaturas, non Creatorem, ueritas christiana conuincit, propter uite huius mortalis rerumque terrenarum utilitatem, eo ritu ac seruitute, que grece dicitur, et uni uero Deo debetur, uenerandos et colendos putant. Et nimie quidem stultitie uel pertinacie, nec istos quinque, nec ullos alios quanticumque numeri libros satis esse posse, quis nesciat? quando ea putatur gloria uanitatis, nullis cedere uiribus ueritatis; in perniciem utique eius, cui uitium tam immane dominatur. Nam et  contra omnem curantis industriam, non malo medici, sed egroti insanabilis, morbus inuictus est. Hi uero qui ea que legunt, uel sine ulla, uel non cum magna ac nimia ueteris erroris obstinatione, intellecta et considerata perpendunt, facilius nos isto numero terminatorum quinque uoluminum plus, quam questionis ipsius necessitas postulabat, satisfecisse, quam minus disseruisse iudicabunt; totamque inuidiam, quam christiane religioni de huius uite cladibus terrenarumque contritione ac mutatione rerum imperiti facere conantur, non solum dissimulantibus, sed contra suam conscientiam fauentibus etiam doctis, quos impietas uesana possedit, omnino esse inanem recte cogitationis atque rationis, plenamque leuissime  temeritatis et perniciosissime animositatis, dubitare non poterunt.



CAPUT PRIMUM.---De his qui dicunt deos a se non propter presentem uitam coli, sed propter eternam.

1. Nunc ergo quoniam deinceps, ut promissus ordo expetit, etiam hi refellendi et docendi sunt, qui non propter istam uitam, sed propter illam que post mortem futura est, deos Gentium, quos christiana religio destruit, colendos esse contendunt; placet a ueridico oraculo sancti Psalmi sumere exordium disputationis mee: Beatus cuius est Dominus Deus spes ipsius, et non respexit in uanitates et insanias mendaces . uerumtamen in omnibus uanitatibus insaniisque mendacibus longe tolerabilius philosophi audiendi sunt, quibus displicuerunt iste opiniones erroresque populorum: qui populi constituerunt simulacra numinibus, multaque de eis, quos deos immortales uocant, falsa atque indigna siue finxerunt, siue ficta crediderunt, et credita eorum cultui sacrorumque ritibus miscuerunt. Cum his hominibus, qui, etsi non libere predicando, saltem utcumque in disputationibus mussitando, talia se improbare testati sunt, non usque adeo inconuenienter questio ista tractatur: utrum non unum Deum, qui fecit omnem spiritualem corporalemque creaturam, propter uitam que post mortem futura est, coli oporteat; sed multos deos, quos ab illo uno factos et sublimiter collocatos quidam eorumdem philosophorum ceteris excellentiores nobilioresque senserunt  .

2. Ceterum quis ferat dici atque contendi, deos illos, quorum in quarto libro quosdam commemoraui , quibus rerum exiguarum singulis singula distribuuntur officia, uitam eternam cuiquam prestare? An uero illi peritissimi et acutissimi uiri, qui se pro magno beneficio conscripta docuisse gloriantur, ut sciretur quare cuique deo supplicandum esset, quid a quoque esset petendum, ne absurditate turpissima, qualis ioculariter in mimo fieri solet, peteretur a Libero aqua, a Lymphis  uinum  ; auctores erunt cuipiam hominum diis immortalibus supplicanti, ut cum a Lymphis petierit uinum, eique responderint, Nos aquam habemus, hoc a Libero pete; possit recte dicere, Si uinum non habetis, saltem date mihi uitam eternam? Quid hac absurditate monstrosius [1 1Kb] ? Nonne ille cachinnantes (solent enim esse ad risum faciles [ si non affectent fallere ut demones, supplici respondebunt, O homo, putasne in potestate nos habere uitam, quas audis non habere uel uitem? Impudentissime igitur stultitie est, uitam eternam a talibus diis petere uel sperare, qui uite huius erumnosissime atque breuissime, et si qua ad eam pertinent adminiculandam atque  fulciendam, ita singulas particulas tueri asseruntur, ut si id quod sub alterius tutela ac potestate est, petatur ab altero, tam sit inconueniens et absurdum, ut mimice scurrilitati uideatur esse simillimum. Quod cum fit a scientibus mimis, digne ridentur in theatro; cum uero a nescientibus stultis, dignius irridentur in mundo. Cui ergo deo uel dee, propter quid supplicaretur, quantum ad illos deos attinet, quos instituerunt ciuitates, a doctis solerter inuentum memorieque mandatum est; quid a Libero, uerbi gratia, quid a Lymphis, quid a uulcano, ac sic a ceteris, quos partim commemoraui in quarto libro, partim pretereundos putaui. Porro si a Cerere uinum, a Libero panem, a uulcano aquam, a Lymphis ignem petere erroris est; quanto maioris deliramenti esse intelligi debet, si cuiquam istorum pro uita supplicetur eterna?

3. Quamobrem, si, cum de regno terreno quereremus, quosnam illud deos uel deas hominibus credendum esset posse conferre, discussis omnibus longe alienum a ueritate monstratum est, a quoquam istorum multorum numinum atque falsorum saltem regna terrena existimare constituit: nonne insanissime impietatis est, si eterna uita, que terrenis omnibus regnis sine ulla dubitatione uel comparatione preferenda est, ab istorum quoquam dari cuiquam posse credatur? Neque enim propterea dii tales uel terrenum regnum dare non posse uisi sunt, quia illi magni et excelsi sunt, hoc quiddam paruum et abiectum, quod non dignarentur in tanta sublimitate curare. Sed quantumlibet [1 1Kb] consideratione fragilitatis humane caducos apices terreni regni merito quisque contemnat; illi dii tales apparuerunt, ut indignissimi uiderentur, quibus danda atque seruanda deberent uel ista committi. Ac per hoc, si  nullus deus ex illa turba, uel quasi plebeiorum, uel quasi procerum deorum, idoneus est regna mortalia mortalibus dare, quanto minus potest immortales ex mortalibus facere?

4. Huc accedit quia, si iam cum illis agimus, qui non propter istam, sed propter uitam que post mortem futura est, existimant colendos deos; iam nec propter illa saltem, que deorum talium potestati tanquam dispartita [2 1Kb] et propria, non ratione ueritatis, sed uanitatis opinione tribuuntur, omnino colendi sunt; sicut credunt hi qui cultum eorum uite huius mortalis utilitatibus necessarium esse contendunt: contra quos iam quinque precedentibus uoluminibus satis, quantum potui, disputaui. Que cum ita sint, si eorum qui colerent deam Iuuentatem, etas ipsa floreret insignius; contemptores autem eius, uel intra annos occumberent iuuentutis, uel in ea tanquam senili torpore [3 1Kb] frigescerent: si malas cultorum suorum speciosius et festiuius Fortuna barbata uestiret; a quibus autem sperneretur, glabros aut male barbatos uideremus: etiam sic rectissime diceremus, huc usque istas deas singulas posse, suis officiis quodammodo  limitatas [1 1Kb] ; ac per hoc nec a Iuuentate oportere peti uitam eternam, que non daret barbam; nec a Fortuna barbata boni aliquid post hanc uitam esse sperandum, cuius in hac uita potestas nulla esset, ut eamdem saltem etatem, que barba induitur, ipsa prestaret. Nunc uero, cum earum cultus nec propter ista ipsa, que putant eis subdita, sit necessarius; quia et multi colentes Iuuentatem deam minime in illa etate uiguerunt, et multi non eam colentes gaudent robore iuuentutis; itemque multi Fortune barbate supplices ad nullam uel deformem barbam peruenire potuerunt, et si qui eam pro barba impetranda uenerantur, a barbatis eius contemptoribus irridentur: itane desipit cor humanum, ut, quorum deorum cultum propter ista ipsa temporalia et cito pretereuntia munera, quibus singulis singuli preesse perhibentur, inanem ludibriosumque cognoscit, propter uitam eternam credat esse fructuosum? Hanc dare illos posse nec hi dicere ausi sunt, qui eis, ut ab insipientibus populis colerentur, ista opera temporalia, quoniam nimis multos putauerunt, ne quisquam eorum sederet otiosus, minutatim diuisa tribuerunt.



CAPUT II.---Quid uarronem de diis Gentium sensisse credendum sit, quorum talia et genera et sacra detexit, ut reuerentius cum eis ageret, si de illis omnino reticeret.

Quis Marco uarrone curiosius ista quesiuit? quis inuenit doctius? quis considerauit attentius? quis distinxit acutius? quis diligentius pleniusque [2 1Kb] conscripsit? Qui tametsi minus est suauis eloquio, doctrina tamen atque sententiis ita refertus est, ut in omni eruditione, quam nos secularem, illi autem liberalem uocant, studiosum rerum tantum iste doceat, quantum studiosum uerborum Cicero delectat. Denique et ipse Tullius huic tale testimonium perhibet, ut in libris Academicis  dicat eam, que ibi uersatur, disputationem, se habuisse cum Marco uarrone, homine inquit, omnium facile acutissimo, et sine ulla dubitatione doctissimo. Non ait, Eloquentissimo, uel, facundissimo; quoniam reuera in hac facultate multum impar est: sed, omnium, inquit, facile acutissimo. Et in eis libris, id est Academicis, ubi cuncta dubitanda esse contendit, addidit, sine ulla dubitatione doctissimo. Profecto de hac re sic erat certus, ut auferret dubitationem, quam solet in omnibus adhibere, tanquam de hoc uno etiam pro Academicorum dubitatione disputaturus, se Academicum fuisset oblitus. In primo autem libro cum eiusdem uarronis litteraria opera predicaret, Nos, inquit, in nostra urbe peregrinantes errantesque, tanquam hospites, tui libri quasi domum reduxerunt, ut possemus aliquando qui et ubi essemus agnoscere. Tu etatem patrie, tu descriptiones temporum, tu sacrorum iura, tu sacerdotum, tu domesticam, tu publicam [3 1Kb] disciplinam, tu sedem [4 1Kb] regionum,  locorum, tu omnium diuinarum humanarumque rerum nomina, genera, officia, causas aperuisti . Iste igitur uir tam insignis excellentisque peritie, et quod de illo etiam Terentianus elegantissimo uersiculo breuiter ait,

uir doctissimus undecumque uarro;

qui tam multa legit, ut aliquid ei scribere uacasse miremur; tam multa scripsit, quam multa uix quemquam legere potuisse credamus: iste, inquam, uir tantus ingenio, tantusque doctrina, si rerum uelut diuinarum, de quibus scribit, oppugnator esset atque destructor, easque non ad religionem, sed ad superstitionem diceret pertinere, nescio utrum tam multa in eis ridenda, contemnenda, detestanda conscriberet. Cum uero Deos eosdem ita coluerit, colendosque censuerit, ut in eo ipso opere litterarum suarum dicat se timere ne pereant, non incursu hostili, sed ciuium negligentia, de qua illos uelut ruina liberari a se dicit, et in memoria bonorum per huiusmodi libros recondi atque seruari utiliore cura, quam Metellus de incendio sacra uestalia, et Aeneas de Troiano excidio penates liberasse predicantur; et tamen ea legenda seculis prodit, que a sapientibus et insipientibus merito abiicienda, et ueritati religionis inimicissima iudicentur: quid existimare debemus, nisi hominem acerrimum ac peritissimum, non tamen sancto Spiritu liberum, oppressum fuisse sue ciuitatis consuetudine ac legibus; et tamen ea, quibus mouebatur, sub specie commendande religionis tacere noluisse?



CAPUT III.---Que sit partitio uarronis librorum suorum, quos de Antiquitatibus rerum humanarum diuinarumque composuit.

Quadraginta et unum libros scripsit Antiquitatum: hos in res humanas diuinasque diuisit, rebus humanis uiginti quinque, diuinis sedecim tribuit: istam secutus in ea partitione rationem, ut rerum humanarum libros senos quatuor partibus daret. Intendit enim qui agant, ubi agant, quando agant, quid agant. In sex itaque primis de hominibus scripsit, in secundis sex de locis, sex tertios de temporibus, sex quartos eosdemque postremos de rebus absoluit. Quater autem seni, uiginti et quatuor fiunt. Sed unum singularem, qui communiter prius de omnibus loqueretur, in capite posuit. In diuinis identidem rebus eadem ab illo diuisionis forma seruata est, quantum attinet ad ea que diis exhibenda sunt: exhibentur enim ab hominibus in locis et temporibus sacra. Hec quatuor, que dixi, libris complexus est ternis: nam tres priores de hominibus scripsit, sequentes de locis, tertios de temporibus, quartos de sacris; etiam hic qui exhibeant, ubi exhibeant, quando exhibeant, quid exhibeant, subtilissima distinctione commendans. Sed quia oportebat dicere, et maxime id exspectabatur, quibus exhibeant, de ipsis quoque diis tres conscripsit extremos, ut quinquies terni quindecim fierent. Sunt autem omnes, ut diximus, sedecim: quia el istorum exordio unum singularem, qui prius de omnibus  loqueretur, apposuit: quo absoluto, consequenter ex illa quinquepartita distributione tres precedentes, qui ad homines pertinent, ita subdiuisit, ut primus sit de pontificibus, secundus de auguribus, tertius de quindecimuiris sacrorum  . Secundos tres ad loca pertinentes; ita ut in uno eorum de sacellis, altero de sacris edibus diceret, tertio de locis religiosis. Tres porro qui istos sequuntur, et ad tempora pertinent, id est ad dies festos; ita ut unum eorum faceret de feriis, alterum de ludis circensibus, de scenicis tertium. Quartorum trium ad sacra pertinentium uni dedit consecrationes, alteri sacra priuata, ultimo publica. Hanc uelut pompam obsequiorum in tribus, qui restant, dii ipsi sequuntur extremi, quibus iste uniuersus cultus impensus est: in primo dii certi, in secundo incerti, in tertio cunctorum nouissimo dii precipui atque selecti.



CAPUT Iu.---Quod ex disputatione uarronis apud cultores deorum antiquiores res humane quam diuine reperiantur.

1. In hac tota serie pulcherrime ac subtilissime distributionis et distinctionis uitam eternam frustra queri et sperari impudentissime uel optari, ex his que iam diximus, et que deinceps dicenda sunt, cuiuis hominum, qui corde obstinato sibi non fuerit inimicus, facillime apparet. uel hominum enim sunt ista instituta, uel demonum: non quales uocant illi demones bonos; sed, ut loquar apertius, immundorum spirituum et sine controuersia malignorum, qui noxias opiniones, quibus anima humana magis magisque uanescat, et incommutabili eterneque ueritati coaptari atque inherere non possit, inuidentia mirabili et occulte inserunt cogitationibus impiorum, et aperte aliquando ingerunt sensibus, et qua possunt fallaci attestatione confirmant. Iste ipse uarro propterea se prius de rebus humanis, de diuinis autem postea scripsisse testatur, quod prius exstiterint ciuitates, deinde ab eis hec instituta sint. uera autem religio non a terrena aliqua ciuitate instituta est; sed plane celestem ipsa instituit ciuitatem: eam uero inspirat et docet uerus Deus, dator uite eterne, ueris cultoribus suis.

2. [Iu.] uarronis igitur, confitentis ideo se prius de rebus humanis scripsisse, postea de diuinis, quia diuine iste ab hominibus institute sunt, hec ratio est: Sicut prior est, inquit, pictor quam tabula picta, prior faber quam edificium; ita priores sunt ciuitates, quam ea que a ciuitatibus sunt instituta. Dicit autem se prius scripturum fuisse de diis, postea de hominibus, si de omni natura deorum scriberet. Quasi hic de aliqua scribat, et non de omni; aut uero etiam aliqua, licet non omnis, deorum natura non prior debeat esse, quam hominum? Quid quod in illis tribus nouissimis libris, deos certos et incertos et selectos diligenter  explicans, nullam deorum naturam pretermittere uidetur? Quid est ergo quod ait, Si de omni natura deorum et hominum scriberemus, prius diuina absoluissemus, quam humana attigissemus? Aut enim de omni natura deorum scribit, aut de aliqua, aut omnino de nulla. Si de omni, preponenda est utique rebus humanis: si de aliqua, cur non etiam ipsa res precedat humanas? an indigna est preferri etiam uniuerse nature hominum pars aliqua deorum? Quod si multum est ut aliqua pars diuina preponatur uniuersis rebus humanis, saltem digna est uel Romanis: rerum quippe humanarum libros, non quantum ad orbem terrarum, sed quantum ad solam Romam pertinet, scripsit. Quos tamen rerum diuinarum libris se dixit scribendi ordine merito pretulisse, sicut pictorem tabule picte, sicut fabrum edificio; apertissime confitens quod etiam iste res diuine, sicut pictura, sicut structura, ab hominibus institute sint. Restat ut de nulla deorum natura scripsisse intelligatur; neque hoc aperte dicere uoluisse, sed intelligentibus reliquisse. Ubi enim dicitur, Non omnis, usitate quidem intelligitur aliqua: sed potest intelligi et nulla; quoniam que nulla est, nec omnis, nec aliqua est. Nam, ut ipse dicit, si omnis esset natura deorum de qua scriberet, scribendi ordine rebus humanis preponenda esset: ut autem et ipso tacente ueritas clamat, preponenda esset certe rebus Romanis, etiam si non omnis, sed saltem aliqua esset: recte autem postponitur; ergo nulla est. Non itaque rebus diuinis anteferre uoluit res humanas, sed rebus ueris noluit anteferre res falsas. In his enim, que scripsit de rebus humanis, secutus est historiam rerum gestarum: que autem de his, quas diuinas uocat, quid nisi opiniones rerum uanarum? Hoc est nimirum, quod uoluit subtili significatione monstrare; non solum scribens de his posterius quam de illis, sed etiam rationem reddens cur id fecerit. Quam si tacuisset, aliter hoc factum eius ab aliis fortasse defenderetur. In ea uero ipsa ratione, quam reddidit, nec aliis quidquam reliquit pro arbitrio suspicari, et satis probauit homines se preposuisse institutis hominum, non naturam hominum nature deorum. Ita se libros rerum diuinarum, non de ueritate que pertinet ad naturam, sed de falsitate que pertinet ad errorem, scripsisse confessus est. Quod apertius alibi posuit, sicut in quarto libro commemoraui , ex nature formula se scripturum fuisse, si nouam ipse conderet ciuitatem; quia uero iam ueterem inuenerat, non se potuisse nisi eius consuetudinem sequi.



CAPUT u.---De tribus generibus theologie secundum uarronem, scilicet uno fabuloso, altero naturali, tertioque ciuili.

1. Deinde illud quale est, quod tria genera theologie dicit esse, id est rationis que de diis explicatur, eorumque unum mythicon appellari [1 1Kb] , alterum physicon, tertium ciuile? Latine si usus admitteret, genus quod primum posuit, fabulare appellaremus; sed fabulosum dicamus: a fabulis enim mythicon dictum  est; quoniam grece fabula dicitur. Secundum autem ut naturale dicatur, iam et consuetudo locutionis admittit. Tertium etiam ipse latine enuntiauit, quod ciuile appellatur. Deinde ait: Mythicon appellant, quo maxime utuntur pete; physicon, quo philosophi; ciuile, quo populi. Primum, inquit, quod dixi, in eo sunt multa contra dignitatem et naturam immortalium ficta. In hoc enim est, ut deus alius ex capite, alius ex femore sit, alius ex guttis sanguinis natus: in hoc, ut dii furati sint, ut adulterauerint, ut seruierint homini: denique in hoc omnia diis [1 1Kb] attribuuntur, que non modo in hominem, sed etiam que in contemptissimum hominem cadere possunt. Hic certe ubi potuit, ubi ausus est, ubi impunitum putauit, quanta mendacissimis fabulis nature deorum fieret iniuria, sine caligine ullius ambiguitatis expressit. Loquebatur enim, non de naturali theologia, non de ciuili, sed de fabulosa, quam libere a se putauit esse culpandam.

2. uideamus quid de altera dicat. Secundum genus est, inquit, quod demonstraui, de quo multos libros philosophi reliquerunt: in quibus est, dii qui sint, ubi, quod genus, quale; a quodam tempore, an a sempiterno fuerint dii; ex igne sint [2 1Kb] , ut credit Heraclitus; an ex numeris, ut Pythagoras; an ex atomis, ut ait Epicurus. Sic alia, que facilius intra parietes in schola, quam extra in foro ferre possunt aures. Nihil in hoc genere culpauit, quod physicon uocant, et ad philosophos pertinet: tantum quod eorum inter se controuersias commemorauit, per quos facta est dissidentium multitudo sectarum. Remouit tamen hoc genus a foro, id est a populis; scholis uero et parietibus clausit: illud autem primum mendacissimum atque turpissimum a ciuitatibus non remouit. O religiosas aures populares, atque in his etiam Romanas! Quod de diis immortalibus philosophi disputant, ferre non possunt: quod uero pete canunt, et histriones agunt, quia contra dignitatem ac naturam immortalium ficta sunt, quia non modo in hominem, sed etiam in contemptissimum hominem cadere possunt, non solum ferunt, sed etiam libenter audiunt. Neque id tantum, sed diis quoque ipsis hec placere, et per hec eos placandos esse decernunt.

3. Dixerit aliquis, Hec duo genera, mythicon et physicon, id est fabulosum atque naturale, discernamus ab hoc ciuili, de quo nunc agitur; unde illa et ipse discreuit: iamque ipsum ciuile uideamus qualiter explicet. uideo quidem, cur debeat discerni fabulosum: quia falsum, quia turpe, quia indignum est. Naturale autem a ciuili uelle discernere, quid est aliud, quam etiam ipsum ciuile fateri esse mendosum? Si enim illud naturale est, quid habet reprehensionis, ut excludatur? si autem hoc quod ciuile dicitur, naturale non est, quid habet meriti, ut admittatur? Hec nempe illa causa est, quare prius scripserit de rebus humanis, posterius de diuinis; quoniam in diuinis rebus non naturam [3 1Kb] , sed hominum instituta secutus est.  Intueamur sane et ciuilem theologiam. Tertiam genus est, inquit, quod in urbibus ciues, maxime sacerdotes, nosse atque administrare debent. In quo est, quos deos publice colere, [que] sacra ac sacrificia facere quemque par sit [1 1Kb] . Adhuc quod sequitur attendamus. Prima, inquit, theologia maxime accommodata est ad theatrum, secunda ad mundum, tertia ad urbem. Quis non uideat, cui palmam dederit? Utique secunde, quam supra dixit esse philosophorum. Hanc enim pertinere testatur ad mundum, quo isti nichil esse excellentius opinantur in rebus. Duas uero illas theologias, primam et tertiam, theatri scilicet atque urbis, distinxit, an iunxit [2 1Kb] ? uidemus enim non continuo quod est urbis, pertinere posse et ad mundum; quamuis urbes esse uideamus in mundo: fieri enim potest ut in urbe, secundum falsas opiniones, ea colantur et ea credantur, quorum in mundo uel extra mundum natura sit nusquam: theatrum uero ubi est, nisi in urbe? quis theatrum instituit, nisi ciuitas? propter quid instituit, nisi propter ludos scenicos? ubi sunt ludi scenici, nisi in rebus diuinis, de quibus hi libri tanta solertia conscribuntur?



CAPUT uI.---De theologia mythica, id est fabulosa, et de ciuili, contra uarronem.

1. O Marce uarro, cum sis homo omnium acutissimus et sine ulla dubitatione doctissimus, sed tamen homo, non Deus, nec Spiritu Dei ad uidenda et annuntianda diuina in ueritatem libertatemque subuectus, cernis quidem quam sint res diuine ab humanis nugis atque mendaciis dirimende: sed uitiosissimas populorum opiniones et consuetudines in superstitionibus publicis uereris offendere, quas a deorum natura abhorrere, uel talium, quales in huius mundi elementis humani animi suspicatur infirmitas, et sentis ipse, cum eas usquequaque consideras, et omnis uestra litteratura circumsonat. Quid hic agit humanum quamuis excellentissimum ingenium? quid tibi humana licet multiplex ingensque doctrina in his angustiis suffragatur? Naturales deos colere cupis, ciuiles cogeris: inuenisti alios fabulosos, in quos liberius quod sentis euomas  , unde et istos ciuiles uelis nolisue perfundas. Dicis quippe fabulosos accommodatos esse ad theatrum, naturales ad mundum, ciuiles ad urbem: cum mundus opus sit diuinum, urbes uero et theatra opera sint hominum; nec alii dii rideantur in theatris, quam qui adorantur in templis; nec aliis ludos exhibeatis, quam quibus uictimas immolatis. Quanto liberius subtiliusque ista diuideres, dicens alios esse deos naturales, alios ab hominibus institutos;  sed de institutis aliud habere litteras petarum, aliud sacerdotum; utrasque tamen ita esse inter se amicas consortio falsitatis, ut grate sint utreque demonibus, quibus inimica est doctrina ueritatis?

2. Sequestrata igitur paululum theologia, quam naturalem uocant, de qua postea disserendum est, placetne tandem uitam eternam peti aut sperari a diis peticis, theatricis, ludicris, scenicis? Absit: imo auertat Deus uerus tam immanem sacrilegamque dementiam. Quid, ab eis diis [1 1Kb] , quibus hec placent, et quos hec placant, cum eorum illic crimina frequententur, uita eterna poscenda est? Nemo, ut arbitror, usque ad tantum precipitium furiosissime impietatis insanit. Nec fabulosa igitur, nec ciuili theologia sempiternam quisquam adipiscitur uitam. Illa enim de diis turpia fingendo seminat, hec fauendo metit: illa mendacia spargit, hec colligit: illa res diuinas falsis criminibus insectatur, hec eorum criminum ludos in diuinis rebus amplectitur: illa de diis nefanda figmenta hominum carminibus personat, hec ea deorum ipsorum festiuitatibus consecrat: facinora et flagitia numinum illa cantat, hec amat: illa prodit, aut fingit; hec autem aut attestatur ueris, aut oblectatur et falsis. Ambe turpes, ambeque damnabiles: sed illa, que theatrica est, publicam turpitudinem profitetur; ista, que urbana est, illius turpitudine ornatur. Hinccine uita eterna sperabitur, unde ista breuis temporalisque polluitur? an uero uitam polluit consortium nefariorum hominum, si se inserant affectionibus et assensionibus nostris, et uitam non polluit societas demonum, qui coluntur criminibus suis? Si ueris, quam mali? si falsis, quam male?

3. Hec cum dicimus, uideri fortasse cuipiam nimis harum rerum ignaro potest ea sola de diis talibus maiestati indigna diuine, et ridicula, detestabilia celebrari, que peticis cantantur carminibus, et ludis scenicis actitantur; sacra uero illa, que non histriones, sed sacerdotes agunt, ab omni esse dedecore purgata et aliena. Hoc si ita esset, nunquam theatricas turpitudines in eorum honorem quisquam celebrandas esse censeret, nunquam eas ipsi dii preciperent sibimet exhiberi. Sed ideo nichil pudet ad obsequium deorum talia gerere in theatris, quia similia geruntur in templis. Denique cum memoratus auctor ciuilem theologiam a fabulosa et naturali, tertiam quamdam sui generis, distinguere conaretur, eam magis ex utraque temperatam, quam ab utraque separatam intelligi uoluit. Ait enim, ea que scribunt pete, minus esse quam ut populi sequi debeant; que autem philosophi, plus quam ut ea uulgum scrutari expediat. Que sic abhorrent, inquit, ut tamen ex utroque genere ad ciuiles rationes assumpta sint non pauca. Quare que sunt communia cum petis [2 1Kb] , una cum ciuilibus scribemus: e quibus maior societas debet esse nobis cum philosophis, quam cum petis. Non ergo nulla cum petis. Et tamen alio loco dicit de generationibus deorum magis ad petas quam ad physicos fuisse populos inclinatos. Hic  enim dixit quid fieri debeat; ibi, quid fiat. Physicos dixit utilitatis causa scripsisse; petas, delectationis. Ac per hoc ea que a petis conscripta populi sequi non debent, crimina sunt deorum: que tamen delectant et populos et deos. Delectationis enim causa, sicut dicit, scribunt pete, non utilitatis: ea tamen scribunt, que dii expetant, populi exhibeant.



CAPUT uII.---De fabulose et ciuilis theologie similitudine atque concordia.

1. Reuocatur igitur ad theologiam ciuilem theologia fabulosa, theatrica, scenica, indignitatis et turpitudinis plena: et hec tota, que merito culpanda et respuenda iudicatur, pars huius est, que colenda et obseruanda censetur; non sane pars incongrua, sicut ostendere institui, et que ab uniuerso corpore aliena importune illi connexa atque suspensa sit, sed omnino consona, et tanquam eiusdem corporis membrum conuenientissime copulata. Quid enim aliud ostendunt illa simulacra, forme, etates, sexus, habitus deorum? numquid barbatum Iouem, imberbem Mercurium pete habent, pontifices non habent? numquid Priapo mimi, non etiam sacerdotes enormia pudenda fecerunt? an aliter stat adorandus in locis sacris, quam procedit ridendus in theatris? num Saturnus senex, Apollo ephebus, ita persone sunt histrionum, ut non sint statue delubrorum? cur Forculus, qui Foribus preest, et Limentinus, qui limini, dii sunt masculi, atque inter hos Cardea femina est, que cardinem seruat? Nonne ista in rerum diuinarum libris reperiuntur, que graues pete suis carminibus indigna duxerunt? numquid Diana theatrica portat arma, et urbana simpliciter uirgo est? numquid scenicus Apollo citharista est, et ab hac arte Delphicus uacat? Sed hec honestiora sunt in comparatione turpiorum. Quid de ipso Ioue senserunt, qui eius nutricem in Capitolio posuerunt? Nonne attestati sunt Euhemero, qui omnes tales deos non fabulosa garrulitate, sed historica diligentia homines fuisse mortalesque conscripsit? Epulones etiam deos, parasitos Iouis, ad eius mensam qui constituerunt, quid aliud quam mimica sacra esse uoluerunt? Nam parasitos Iouis ad eius conuiuium adhibitos si mimus dixisset, risum utique quesisse uideretur. uarro dixit; non cum irrideret deos, sed cum commendaret, hoc dixit: diuinarum, non humanarum rerum libri, hoc eum scripsisse testantur; nec ubi ludos scenicos exponebat, sed ubi Capitolina iura pandebat. Denique a talibus uincitur, et fatetur, sicut forma humana deos fecerunt, ita eos delectari humanis uoluptatibus credidisse.

2. Non enim et maligni spiritus suo negotio defuerunt, ut has noxias opiniones humanarum mentium ludificatione firmarent. Unde etiam illud est, quod Herculis edituus otiosus atque feriatus lusit tesseris secum, utraque manu alternante, in una constituens Herculem, in altera se ipsum; sub ea conditione, ut, si ipse uicisset, de stipe templi sibi cenam pararet, amicamque conduceret; si autem uictoria Herculis fieret, hoc idem de pecunia sua uoluptati Herculis exhiberet: deinde cum a se ipso tanquam ab Hercule  uictus esset, debitam cenam et nobilissimam meretricem Larentinam [1 1Kb] deo Herculi dedit. At illa cum dormiuisset in templo, uidit in somnis Herculem sibi esse commixtum, sibique dixisse, quod inde discedens cui primum iuueni obuia fieret, apud illum esset inuentura mercedem, quam sibi credere deberet ab Hercule persolutam. Ac sic abeunti cum primus iuuenis ditissimus Tarutius occurrisset, eamque dilectam secum diutius habuisset, illa herede relicta [2 1Kb] defunctus est. Que amplissimam adepta pecuniam, ne diuine mercedi uideretur ingrata, quod acceptissimum putauit esse numinibus, populum Romanum etiam ipsa scripsit heredem; atque illa non comparente, inuentum est testamentum: quibus meritis eam ferunt etiam honores meruisse diuinos.

3. Hec si pete fingerent, si mimi agerent, ad fabulosam theologiam dicerentur procul dubio pertinere, et a ciuilis theologie dignitate separanda iudicarentur. Cum uero hec dedecora, non petarum, sed populorum; non mimorum, sed sacrorum; non theatrorum, sed templorum; id est non fabulose, sed ciuilis theologie, a tanto auctore [3 1Kb] produntur; non frustra histriones ludicris artibus fingunt deorum, que tanta est, turpitudinem, sed plane frustra sacerdotes uelut sacris ritibus conantur fingere deorum, que nulla est, honestatem. Sacra sunt Iunonis, et hec in eius dilecta insula Samo celebrantur [4 1Kb] , ubi nuptum data est Ioui. Sacra sunt Cereris, ubi a Plutone rapta Proserpina queritur. Sacra sunt ueneris, ubi amatus eius Adonis aprino dente exstinctus iuuenis formosissimus plangitur. Sacra sunt Matris deûm, ubi Atys pulcher adolescens ab ea dilectus et muliebri zelo abscisus, etiam hominum abscisorum, quos Gallos uocant, infelicitate deploratur. Hec cum deformiora sint omni scenica feditate, quid est quod fabulosa de diis figmenta petarum ad theatrum uidelicet pertinentia uelut secernere nituntur a ciuili theologia, quam pertinere ad urbem uolunt, quasi ab honestis et dignis indigna et turpia? Itaque potius est unde gratie debeantur histrionibus, qui oculis hominum pepercerunt, nec omnia spectaculis nudauerunt, que sacrarum edium parietibus occuluntur. Quid de sacris eorum boni sentiendum est, que tenebris operiuntur, cum tam sint detestabilia, que proferuntur in lucem? Et certe quid in occulto agant per abscisos et molles, ipsi uiderint: eosdem tamen homines infeliciter ac turpiter eneruatos atque corruptos minime occultare potuerunt. Persuadeant cui possunt, se aliquid sanctum per tales agere homines; quos inter sua sancta [5 1Kb] numerari atque uersari negare non possunt. Nescimus quid agant, sed scimus per quales agant. Nouimus enim que agantur in scena, quo nunquam, uel in choro meretricum, abscisus aut mollis intrauit: et  tamen etiam ipsa turpes et infames agunt; neque enim ab honestis agi debuerunt. Que sunt ergo illa sacra, quibus agendis tales elegit sanctitas, quales nec thymelica in se admittit obscenitas?



CAPUT uIII.---De interpretationibus naturalium rationum, quas doctores pagani pro diis suis conantur ostendere.

1. At enim habent ista physiologicas quasdam, sicut aiunt, id est naturalium rationum, interpretationes. Quasi uero nos in hac disputatione physiologiam queramus, et non theologiam; id est rationem, non nature, sed Dei. Quamuis enim qui uerus Deus est, non opinione, sed natura sit Deus: non tamen omnis natura deus est; quia et hominis, et pecoris, et arboris, et lapidis utique natura est, quorum nichil est Deus. Si autem interpretationis huius, quando agitur de sacris Matris deûm, caput est certe quod mater deûm terra est, quid ultra querimus, quid cetera perscrutamur? Quid euidentius suffragatur eis, qui dicunt, omnes istos deos homines fuisse? Sicut enim sunt terrigene, sic [1 1Kb] eis mater est terra. In uera autem theologia opus Dei est terra, non mater. uerumtamen quoquo modo sacra eius interpretentur, et referant ad rerum naturam; uiros muliebria pati, non est secundum naturam, sed contra naturam. Hic morbus, hoc crimen, hoc dedecus habet inter illa sacra professionem, quod in uitiosis hominum moribus uix habet inter tormenta confessionem. Deinde si ista sacra, que scenicis turpitudinibus conuincuntur esse fediora, hinc excusantur atque purgantur, quod habent interpretationes suas, quibus ostendantur rerum significare naturam; cur non etiam petica similiter excusentur atque purgentur? Multi enim et ipsa [2 1Kb] ad eumdem modum interpretati sunt: usque adeo ut quod ab eis immanissimum et infandissimum dicitur, Saturnum suos filios deuorasse, ita nonnulli interpretentur, quod longinquitas temporis, que Saturni nomine significatur, quidquid gignit ipsa consumat: uel, sicut idem opinatur uarro, quod pertineat Saturnus ad semina, que in terram, de qua oriuntur, iterum recidunt. Itemque alii alio modo, et similiter cetera.

2. Et tamen theologia fabulosa dicitur, et cum omnibus huiuscemodi interpretationibus suis reprehenditur, abiicitur, improbatur; nec solum a naturali, que philosophorum est, uerum etiam ab ista ciuili, de qua agimus, que ad urbes populosque pertinere asseritur, eo quod de diis indigna confinxerit, merito repudianda discernitur: eo nimirum consilio, ut quoniam acutissimi homines atque doctissimi, a quibus ista conscripta sunt, ambas improbandas intelligebant, et illam scilicet fabulosam et istam ciuilem, illam uero audebant improbare, hanc non audebant; illam culpandam proposuerunt, hanc eius similem comparandam exposuerunt; non ut hec pre illa tenenda eligeretur, sed ut cum illa respuenda intelligeretur; atque ita sine periculo eorum qui ciuilem theologiam  reprehendere metuebant, utraque contempta, ea quam naturalem uocant, apud meliores animos inueniret locum. Nam et ciuilis et fabulosa ambe fabulose sunt ambeque ciuiles: ambas inueniet fabulosas qui uanitates et obscenitates ambarum prudenter inspexerit; ambas ciuiles qui scenicos ludos pertinentes ad fabulosam in deorum ciuilium festiuitatibus et in urbium diuinis rebus aduerterit. Quomodo igitur uite eterne dande potestas cuiquam deorum istorum tribuitur, quos sua simulacra et sacra conuincunt, diis fabulosis apertissime reprobatis esse simillimos formis, etatibus, sexu, habitu, coniugiis, generationibus, ritibus, in quibus omnibus aut homines fuisse intelliguntur, et pro uniuscuiusque uita uel morte sacra eis et solemnia constituta, hunc errorem insinuantibus firmantibusque demonibus, aut certe ex qualibet occasione immundissimi spiritus fallendis humanis mentibus irrepsisse?



CAPUT IX.---De officiis singulorum deorum.

1. Quid ipsa numinum officia tam uiliter minutatimque concisa, propter quod eis dicunt pro uniuscuiusque proprio munere supplicari oportere, unde non quidem omnia, sed multa iam diximus, nonne scurrilitati mimice, quam [1 1Kb] diuine consonant dignitati? Si duas quisquam nutrices adhiberet infanti, quarum una nichil nisi escam, altera nichil nisi potum daret, sicut isti ad hoc duas adhibuerunt deas, Educam et Potinam; nempe desipere, et aliquid mimo simile in sua domo agere uideretur. Liberum a liberamento appellatum uolunt, quod mares in ceundo per eius beneficium emissis seminibus liberentur: hoc idem in feminis agere Liberam, quam etiam uenerem putant, quod et ipsas [2 1Kb] perhibeant semina emittere; et ob hoc Libero eamdem uirilem corporis partem in templo poni, femineam Libere. Ad hec addunt mulieres attributas Libero, et uinum propter libidinem concitandam. Sic Bacchanalia summa celebrabantur [3 1Kb] insania. Ubi uarro ipse confitetur a Bacchantibus talia fieri non potuisse, nisi mente commota. Hec tamen postea displicuerunt senatui saniori, et ea iussit auferri. Saltem hic tandem forsitan senserunt quid immundi spiritus, dum pro diis habentur, in hominum possint mentibus. Hec certe non fierent in theatris. Ludunt quippe ibi, non furunt: quamuis deos habere, qui etiam ludis talibus delectentur, simile sit furoris.

2. Quale autem illud est, quod cum religiosum a superstitioso ea distinctione discernat, ut a superstitioso dicat timeri deos, a religioso autem tantum uereri ut parentes, non ut hostes timeri; atque omnes ita bonos dicat, ut facilius sit eos nocentibus parcere, quam ledere quemquam innocentem: tamen mulieri fete post partum tres deos custodes commemorat adhiberi, ne Siluanus deus per noctem ingrediatur et uexet; eorumque custodum significandorum causa  tres homines noctu circumire limina domus, et primo limen securi ferire, postea pilo, tertio deuerrere scopis, ut his datis culture signis, deus Siluanus prohibeatur intrare; quod neque arbores ceduntur ac putantur sine ferro, neque far conficitur sine pilo, neque fruges coaceruantur sine scopis; ab his autem tribus rebus tres nuncupatos deos, Intercidonam a securis intercisione, Pilumnum a pilo, Deuerram a scopis, quibus diis custodibus contra uim dei Siluani feta conseruaretur? Ita contra dei nocentis seuitiam non ualeret custodia bonorum, nisi plures essent aduersus unum, eique aspero, horrendo, inculto, utpote siluestri, signis culture tanquam contrariis repugnarent. Itane ista est innocentia deorum, ista concordia? heccine sunt numina salubria urbium, magis ridenda quam ludibria theatrorum [1 1Kb] ?

3. Cum mas et femina coniunguntur, adhibetur deus Iugatinus: sit hoc ferendum. Sed domum est ducenda que nubit, adhibetur et deus Domiducus; ut in domo sit, adhibetur deus Domitius; ut maneat cum uiro, additur dea Manturna. Quid ultra queritur? Parcatur humane uerecundie: peragat cetera concupiscentia carnis et sanguinis, procurato secreto pudoris. Quid impletur cubiculum turba numinum, quando et paranymphi inde discedunt? Et ad hoc impletur, non ut eorum presentia cogitata maior sit cura pudicitie, sed ut femine, sexu infirme, nouitate pauide, illis cooperantibus sine ulla difficultate uirginitas auferatur: adest enim dea uirginiensis, et deus pater Subigus, et dea mater Prema, et dea Pertunda [2 1Kb] , et uenus, et Priapus  . Quid est hoc? Si omnino laborantem in illo opere uirum ab diis adiuuari oportebat, non sufficeret aliquis unus, aut aliqua una? Numquid uenus sola parum esset, que ob hoc etiam dicitur nuncupata, quod sine eius ui [3 1Kb] femina uirgo esse non desinat? Si ulla est frons in hominibus, que non est in numinibus, nonne cum credunt coniugati tot deos utriusque sexus esse presentes, et huic operi instantes, ita pudore afficiuntur, ut et ille minus moueatur, et illa plus reluctetur? Et certe si adest uirginiensis dea, ut uirgini zona soluatur; si adest deus Subigus, ut uiro subigatur; si adest dea Prema, ut subacta, ne se commoueat, comprimatur; dea Pertunda ibi quid facit? Erubescat, eat foras: agat aliquid et maritus. ualde inhonestum est, ut quod uocatur illa, impleat quisquam nisi ille. Sed forte ideo toleratur, quia dea dicitur esse, non deus. Nam si masculus crederetur, et Pertundus uocaretur, magis [4 1Kb] contra eum pro uxoris pudicitia posceret maritus auxilium, quam feta contra Siluanum. Sed quid hoc dicam, cum ibi sit et Priapus nimius masculus [5 1Kb] , super cuius immanissimum et turpissimum fascinum sedere noua nupta iubebatur, more honestissimo  et religiosissimo matronarum [1 1Kb] ?

4. Eant adhuc, et ciuilem theologiam a theologia fabulosa, urbes a theatris, templa a scenis, sacra pontificum a carminibus petarum, uelut res honestas a turpibus, ueraces a fallacibus, graues a leuibus, serias a ludicris, appetendas a respuendis, qua possunt quasi conentur subtilitate discernere. Intelligimus quid agant: illam theatricam et fabulosam theologiam ab ista ciuili pendere nouerunt, et ei de carminibus petarum tanquam de speculo resultare; et ideo ista exposita, quam damnare non audent, illam eius imaginem liberius arguunt et reprehendunt, ut qui agnoscunt quid uelint, et hanc ipsam faciem, cuius illa imago est, detestentur; quam tamen dii ipsi tanquam in eodem speculo se intuentes ita diligunt, ut qui qualesque sint in utraque melius uideantur. Unde etiam cultores suos terribilibus imperiis compulerunt, ut immunditiam theologie fabulose sibi dicarent, in suis solemnitatibus ponerent, in rebus diuinis haberent; atque ita et se ipsos immundissimos spiritus manifestius esse docuerunt, et huius urbane theologie uelut electe et probate illam theatricam, abiectam atque reprobatam, membrum partemque fecerunt; ut cum sit uniuersa turpis et fallax, atque in se contineat commentitios deos, una pars eius sit in litteris sacerdotum, altera in carminibus petarum. Utrum habeat et alias partes, alia questio est: nunc propter diuisionem uarronis, et urbanam et theatricam theologiam ad unam ciuilem pertinere, satis, ut opinor, ostendi. Unde, quia sunt ambe similis turpitudinis, absurditatis, indignitatis, falsitatis, absit a uiris religiosis [2 1Kb] ut siue ab hac, siue ab illa uita speretur eterna.

5. Denique et ipse uarro commemorare et enumerare deos cepit a conceptione hominis, quorum numerum [3 1Kb] exorsus est a Iano; eamque seriem perduxit usque ad decrepiti hominis mortem, et deos ad ipsum hominem pertinentes clausit ad Neniam deam, que in funeribus senum cantatur: deinde cepit deos alios ostendere, qui pertinerent, non ad ipsum hominem, sed ad ea que sunt hominis, sicuti est uictus, uestitus, et quecumque alia huic uite sunt necessaria; ostendens in omnibus quod sit cuiusque munus; et propter quid cuique debeat supplicari: in qua uniuersa diligentia nullos demonstrauit uel nominauit deos, a quibus uita eterna poscenda sit, propter quam unam proprie nos christiani sumus. Quis ergo usque adeo tardus sit, ut non intelligat istum hominem ciuilem theologiam tam diligenter exponendo et aperiendo, eamque illi fabulose, indigne atque probrose similem demonstrando, atque ipsam fabulosam partem esse huius satis euidenter docendo, nonnisi illi naturali, quam dicit ad philosophos  pertinere, in animis hominum moliri locum, ea subtilitate, ut fabulosam reprehendat, ciuilem uero reprehendere quidem non audeat, sed prodendo reprehensibilem ostendat, atque ita utraque iudicio recte intelligentium reprobata, sola naturalis remaneat eligenda? De qua suo loco in adiutorio Dei ueri diligentius disserendum est.



CAPUT X.---De libertate Senece, qui uehementius ciuilem theologiam reprehendit, quam uarro fabulosam.

1. Libertas sane, que huic defuit, ne istam urbanam theologiam, theatrice simillimam, aperte sicut illam reprehendere auderet, Anneo Senece, quem nonnullis indiciis inuenimus Apostolorum nostrorum claruisse temporibus, non quidem ex toto, uerum ex aliqua parte non defuit. Adfuit enim scribenti, uiuenti defuit. Nam in eo libro quem contra superstitiones condidit  , multo copiosius atque uehementius reprehendit ipse ciuilem istam et urbanam theologiam, quam uarro theatricam atque fabulosam. Cum enim de simulacris ageret, Sacros, inquit, immortales, inuiolabiles [1 1Kb] in materia uilissima atque immobili dedicant, habitus illis hominum ferarumque et piscium, quidam uero mixto sexu diuersis corporibus induunt [2 1Kb] : numina uocant, que si spiritu accepto subito occurrerent, monstra haberentur. Deinde aliquanto post, cum theologiam naturalem predicans, quorumdam philosophorum sententias digessisset, opposuit sibi questionem, et ait: Hoc loco dicit aliquis, Credam ego celum et terram deos esse, et supra lunam alios, infra alios? Ego feram aut Platonem, aut Peripateticum Stratonem  , quorum alter fecit deum sine corpore, alter sine animo? Et ad hoc respondens, Quid ergo tandem, inquit, ueriora tibi uidentur T. Tatii, aut Romuli, aut Tulli Hostilii somnia? Cloacinam Tatius dedicauit deam, Picum Tiberinumque Romulus, Hostilius Pauorem atque Pallorem teterrimos hominum affectus, quorum alter mentis terrile molus est, alter corporis, nec morbus quidem, sed color. Hec numina potius credes, et celo recipies? De ipsis uero ritibus crudeliter turpibus quam libere scripsit? Ille, inquit, uiriles sibi partes amputat, ille lacertos secat  . Ubi iratos deos timent, qui sic propitios merentur? Dii autem nullo debent coli genere, si et hoc uolunt. Tantus est perturbate mentis et sedibus suis pulse furor; ut sic dii placentur, quemadmodum ne homines quidem seuiunt teterrimi et in fabulas tradite [3 1Kb] crudelitatis. Tyranni lacerauerunt aliquorum membra, neminem sua lacerare iusserunt. In regie libidinis uoluptatem castrati sunt quidam: sed nemo sibi, ne uir esset, iubente domino, manus intulit. Se ipsi in templis contrucidant, uulneribus suis ac sanguine supplicant. Si cui intueri uacet, que faciunt,  queque patiuntur, inueniet tam indecora honestis, tam indigna liberis, tam dissimilia sanis, ut nemo fuerit dubitaturus furere eos, si cum paucioribus furerent: nunc sanitatis patrocinium insanientium turba est.

2. Iam illa que in ipso Capitolio fieri solere commemorat, et intrepide omnino coarguit, quis credat nisi ab irridentibus aut furentibus fieri? Nam cum in sacris Aegyptiis Osirim lugeri perditum, mox autem inuentum magno esse gaudio derisisset [1 1Kb] , cum perditio eius inuentioque fingatur, dolor tamen ille atque letitia ab eis, qui nichil perdiderunt nichilque inuenerunt, ueraciter exprimatur, »Huic tamen,« inquit »furori certum tempus est. Tolerabile est, semel in anno insanire. In Capitolium perueni, pudebit publicate dementie, quod sibi uanus furor attribuit officii. Alius nomina [2 1Kb] deo subiicit, alius horas Ioui nuntiat; alius lictor est, alius unctor, qui uano motu brachiorum imitatur ungentem. Sunt que Iunoni ac Minerue capillos disponant, longe a templo, non tantum a simulacro stantes, digitos mouent ornantium modo. Sunt que speculum teneant: sunt que ad uadimonia sua deos aduocent: sunt qui libellos offerant, et illos causam suam doceant. Doctus archimimus, senex iam decrepitus, quotidie in Capitolio mimum agebat, quasi dii libenter spectarent [3 1Kb] , quem illi homines desierant [4 1Kb] . Omne illic artificum genus operatum [5 1Kb] diis immortalibus desidet.« Et paulo post: »Hi tamen,« inquit, »etiamsi superuacuum usum, non turpem nec infamem deo promittunt. Sedent quedam in Capitolio, que se a Ioue amari putant: ne Iunonis quidem, si credere petis uelis, iracundissime, respectu terrentur.«

3. Hanc libertatem uarro non habuit: tantummodo peticam theologiam reprehendere ausus est; ciuilem non ausus est, quam iste concidit. Sed si uerum attendamus, deteriora sunt templa ubi hec aguntur, quam theatra ubi finguntur. Unde in his sacris ciuilis theologie has partes potius elegit Seneca sapienti, ut eas in animi religione non habeat, sed in actibus fingat. Ait enim: »Que omnia sapiens seruabit tanquam legibus iussa, non tanquam diis grata.« Et paulo post: »Quid quod et matrimonia,« inquit, »deorum iungimus, et ne pie quidem, fratrum ac sororum? Bellonam Marti collocamus, uulcano uenerem, Neptuno Salaciam. Quosdam tamen celibes relinquimus, quasi conditio defecerit; presertim cum quedam uidue sint, ut Populonia, uel Fulgora, et diua Rumina [6 1Kb] : quibus non miror petitorem defuisse. Omnem istam ignobilem deorum turbam, quam longo euo longa superstitio congessit, sic,« inquit, »adorabimus, ut meminerimus  cultum eius magis ad morem, quam ad rem pertinere.« Nec leges ergo ille, nec mos in ciuili theologia id instituerunt, quod diis gratum esset, uel ad rem pertineret. Sed iste, quem philosophia quasi liberum fecerat [1 1Kb] , tamen quia illustris populi Romani senator erat, colebat quod reprehendebat, agebat quod arguebat, quod culpabat adorabat: quia uidelicet magnum aliquid cum philosophia docuerat, ne superstitiosus esset in mundo, sed propter leges ciuium moresque hominum, non quidem ageret fingentem scenicum in theatro, sed imitaretur in templo: eo damnabilius, quo illa, que mendaciter agebat, sic ageret, ut eum populus ueraciter agere existimaret; scenicus autem ludendo potius delectaret, quam fallendo deciperet.



CAPUT XI.---Quid de Iudeis Seneca senserit.

Hic inter alias ciuilis theologie superstitiones reprehendit etiam sacramenta Iudeorum, et maxime sabbata; inutiliter eos facere affirmans, quod per illos singulos septem interpositos dies, septimam fere partem etatis sue perdant uacando, et multa in tempore urgentia non agendo ledantur. Christianos tamen iam tunc Iudeis inimicissimos, in neutram partem commemorare ausus est, ne uel laudaret contra sue patrie ueterem consuetudinem, uel reprehenderet contra propriam forsitan uoluntatem. De illis sane Iudeis cum loqueretur, ait: »Cum interim usque eo sceleratissime gentis consuetudo conualuit, ut per omnes iam terras recepta sit: uicti uictoribus leges dederunt.« Mirabatur hec dicens, et quid diuinitus ageretur ignorans, subiecit plane sententiam, qua significaret quid de illorum sacramentorum ratione sentiret. Ait enim: »Illi tamen causas ritus sui nouerunt; maior pars populi facit, quod cur faciat ignorat.« Sed de sacramentis Iudeorum, uel cur, uel quatenus instituta sint auctoritate diuina, ac postmodum a populo Dei, cui uite eterne mysterium reuelatum est, tempore quo oportuit eadem auctoritate sublata sint, et alias diximus, maxime cum aduersus Manicheos ageremus  , et in hoc opere loco opportuniore dicendum est.



CAPUT XII.---Quod Gentilium deorum uanitate detecta, nequeat dubitari eternam eos uitam nemini posse prestare, qui nec ipsam adiuuent temporalem.

Nunc propter tres theologias, quas Greci dicunt mythicen, physicen, politicen, latine autem dici possunt, fabulosa, naturalis, ciuilis; quod neque de fabulosa, quam et ipsi multorum falsorumque deorum cultores liberrime reprehenderunt, neque de ciuili, cuius illa pars esse conuincitur, eiusque et ista simillima uel etiam deterior inuenitur, speranda est eterna uita; si cui satis non sunt que in hoc uolumine dicta sunt, adiungat etiam illa que in superioribus libris, et maxime quarto de felicitatis datore Deo plurima disputata sunt. Nam cui nisi uni felicitati  propter eternam uitam consecrandi homines essent, si dea felicitas esset? Quia uero non dea, sed munus est Dei; cui Deo nisi datori felicitatis consecrandi sumus, qui eternam uitam, ubi uera est et plena felicitas, pia caritate diligimus? Non autem datorem esse felicitatis quemquam istorum deorum, qui tanta turpitudine coluntur, et nisi ita colantur, multo turpius irascuntur, atque ob hoc se spiritus immundissimos confitentur, puto ex his que dicta sunt, neminem dubitare oportere. Porro qui non dat felicitatem, uitam quomodo possit dare eternam? eam quippe uitam eternam dicimus, ubi est sine fine felicitas. Nam si anima in penis uiuit eternis, quibus et ipsi spiritus cruciabuntur immundi, mors est illa potius eterna, quam uita. Nulla quippe maior et peior est mors, quam ubi non moritur mors. Sed  quod anime natura, per id quod immortalis creata est, sine qualicumque uita esse non potest, summa mors eius est alienatio a uita Dei in eternitate supplicii. uitam igitur eternam, id est sine ullo fine felicem, solus ille dat, qui dat ueram felicitatem. Quam quoniam illi, quos colit theologia ista ciuilis, dare non posse conuicti sunt; non solum propter ista temporalia atque terrena, quod superioribus quinque libris ostendimus, sed multo magis propter uitam eternam, que post mortem futura est, quod isto uno etiam illis cooperantibus egimus, colendi non sunt. Sed quoniam ueternose consuetudinis uis nimis in alto radices habet, si cui de ista ciuili theologia respuenda atque uitanda parum uideor disputasse, in aliud uolumen, quod huic, opitulante Deo, coniungendum est, animum intendat.



LIBER SEPTIMUS. De diis selectis ciuilis theologie, Iano, Ioue, Saturno, et ceteris, quod nec eorum cultu perueniatur ad eterne uite felicitatem.



PRAEFATIO.


Diligentius me prauas et ueteres opiniones, ueritati pietatis inimicas, quas tenebrosis animis altius et tenacius diuturnus humani generis error infixit, euellere atque exstirpare conantem, et illius gratie, qui hoc ut uerus Deus potest, pro meo modulo in eius adiutorio cooperantem, ingenia celeriora atque meliora, quibus ad hanc rem superiores libri satis superque sufficiunt, patienter et equanimiter ferre debebunt; et propter alios non putare superfluum, quod iam sibi sentiunt non necessarium. Multum magna res agitur, cum uera et uere sancta diuinitas, quamuis ab ea nobis etiam huic, quam nunc gerimus, fragilitati necessaria subsidia prebeantur, non tamen [1 1Kb] propter mortalis uite transitorium uaporem, sed propter uitam beatam, que nonnisi eterna est, querenda et colenda predicatur.



CAPUT PRIMUM.---An, cum in theologia ciuili deitatem non esse constiterit, in selectis diis eam inueniri posse credendum sit.

Hanc diuinitatem, uel, ut sic dixerim, deitatem; nam et hoc uerbo uti iam nostros non piget, ut de greco expressius transferant id quod illi appellant: hanc ergo diuinitatem siue deitatem non esse in ea theologia, quam ciuilem uocant, que a Marco uarrone sedecim uoluminibus explicata est, id est, non perueniri ad eterne uite felicitatem talium deorum cultu, quales a ciuitatibus qualiterque colendi instituti sunt, cui nondum persuasit sextus liber, quem proxime absoluimus, cum istum forsitan legerit, quid de hac questione expedienda ulterius desideret, non habebit. Fieri enim potest ut saltem deos selectos atque precipuos, quos uarro uolumine complexus est ultimo, de quibus parum diximus, quisquam colendos propter uitam beatam, que nonnisi eterna est, opinetur. Qua in re non dico quod facetius ait Tertullianus fortasse  quam uerius: Si dii seliguntur ut bulbi, utique ceteri reprobi iudicantur  . Non hoc dico: uideo enim etiam ex selectis seligi aliquos ad aliquid maius atque prestantius; sicut in militia, cum tirones electi fuerint, ex his quoque eliguntur ad opus aliquod maius armorum. Et cum eliguntur in Ecclesia qui fiant prepositi, non utique ceteri reprobantur, cum omnes boni fideles electi merito nuncupentur. Eliguntur in edificio lapides angulares, non reprobatis ceteris, qui structure partibus aliis deputantur. Eliguntur uue ad uescendum, nec reprobantur alie, quas relinquimus ad bibendum. Non opus est multa percurrere, cum res in aperto sit. Quamobrem non ex hoc, quod dii ex multis quidam selecti sunt, uel is qui scripsit, uel eorum cultores, uel dii ipsi uituperandi sunt: sed aduertendum potius quinam isti sint, et ad quam rem selecti uideantur.



CAPUT II.---Qui sint dii selecti, et an ab officiis uiliorum deorum habeantur excepti.

Hos certe deos selectos uarro unius libri contextione commendat, Ianum, Iouem, Saturnum, Genium, Mercurium, Apollinem, Martem, uulcanum, Neptunum, Solem, Orcum, Liberum patrem, Tellurem, Cererem, Iunonem, Lunam, Dianam, Mineruam, uenerem, uestam: in quibus omnibus ferme uiginti, duodecim mares, octo sunt femine. Hec numina utrum propter maiores in mundo administrationes selecta dicuntur, an quod populis magis innotuerunt, maiorque est eis cultus exhibitus? Si propterea, quia opera maiora ad his administrantur in mundo, non eos inuenire debuimus inter illam quasi plebeiam numinum multitudinem minutis opusculis deputatam. Nam ipse primum Ianus, cum puerperium concipitur, unde cuncta opera illa sumunt exordium, minutatim minutis distributa numinibus, aditum aperit recipiendo semini: ibi est et Saturnus propter ipsum  semen: ibi Liber  , qui marem effuso semine liberat: ibi Libera, quam et uenerem uolunt, que hoc idem beneficium conferat femine, ut etiam ipsa emisso semine liberetur. Omnes hi ex illis sunt, qui selecti appellantur. Sed ibi est et dea Mena, que menstruis fluoribus preest, quamuis Iouis filia, tamen ignobilis. Et hanc prouinciam [1 1Kb] fluorum menstruorum in libro selectorum deorum ipsi Iunoni idem auctor assignat, que in diis selectis etiam regina est: et hic tanquam Iuno Lucina cum eadem Mena, priuigna sua, eidem cruori presidet. Ibi sunt et duo, nescio qui obscurissimi, uitumnus et Sentinus; quorum alter uitam, alter sensus puerperio largiuntur. Et nimirum multo plus prestant, cum sint ignobilissimi, quam tot illi proceres et selecti. Nam profecto sine uita et sensu, quid est illud totum, quod muliebri utero geritur, nisi nescio quid abiectissimum limo ac pulueri comparandum?



CAPUT III.---Quam nulla sit ratio, que de selectione quorumdam deorum possit ostendi, cum multis inferioribus excellentior administratio deputetur.

1. Que igitur causa tot selectos deos ad hec opera minima compulit, ubi a uitumno et Sentino, quos fama obscura recondit, in huius munificentie partitione superentur? Confert enim selectus Ianus aditum et quasi ianuam semini; confert selectus Saturnus semen ipsum; confert selectus Liber eiusdem seminis emissionem uiris; confert hoc idem Libera, que Ceres seu uenus est feminis; confert selecta Iuno, et hec non sola, sed cum Mena, filia Iouis, fluores menstruos ad eius, quod conceptum est, incrementum: et confert uitumnus obscurus et ignobilis uitam; confert Sentinus obscurus et ignobilis sensum: que duo tanto illis rebus prestantiora sunt, quanto et ipsa intellectu ac ratione uincuntur. Sicut enim que ratiocinantur et intelligunt, profecto potiora sunt his que sine intellectu atque ratione, ut pecora, uiuunt et sentiunt: ita et illa que uita sensuque sunt predita, his que nec uiuunt nec sentiunt, merito preferuntur. Inter selectos itaque deos uitumnus uiuificator et Sentinus sensificator magis haberi debuerunt, quam Ianus seminis admissor et Saturnus seminis dator uel sator, et Liber et Libera seminum commotores uel emissores; que semina indignum est cogitare, nisi ad uitam sensumque peruenerint. Que munera selecta non dantur a diis selectis, sed a quibusdam incognitis et pre istorum dignitate neglectis. Quod si respondetur, omnium initiorum potestatem habere Ianum, et ideo illi etiam quod aperitur conceptui [2 1Kb] , non immerito attribui; et omnium seminum Saturnum, et ideo seminationem quoque hominis non posse ab eius operatione seiungi; omnium seminum emittendorum Liberum et Liberam, et ideo his etiam preesse, que ad substituendos homines pertinent; omnium purgandorum et pariendorum Iunonem, et ideo eam non deesse purgationibus feminarum  et partubus hominum: querant quid respondeant de uitumno et Sentino, utrum et ipsos uelint habere omnium que uiuunt et sentiunt potestatem. Quod si concedunt, attendant quam eos sublimius locaturi sint. Nam seminibus nasci, in terra et ex terra est; uiuere autem atque sentire etiam deos sidereos opinantur. Si autem dicunt uitumno atque Sentino hec sola attributa, que in carne uiuescunt et sensibus adminiculantur; cur non deus ille, qui facit omnia uiuere atque sentire, etiam carni uitam prebet et sensum, uniuersali opere hoc munus etiam partubus tribuens? Et quid opus est uitumno atque Sentino? Quod si ab illo qui uite et sensibus uniuersaliter presidet, his quasi famulis ista carnalia uelut extrema et ima commissa sunt; itane sunt illi selecti destituti familia, ut non inuenirent quibus etiam ipsi ista committerent, sed cum tota sua nobilitate, qua uisi sunt seligendi, opus facere cum ignobilibus cogerentur? Iuno selecta et regina Iouisque soror et coniux, hec tamen Iterduca est pueris, et opus facit cum deabus ignobilissimis Abeona et Adeona. Ibi posuerunt et Mentem deam, que faciat pueris bonam mentem, et inter selectos ista non ponitur, quasi quidquam maius prestari homini possit: ponitur autem Iuno, quia Iterduca est et Domiduca, quasi quidquam prosit iter carpere et domum duci, si mens non est bona: cuius muneris deam selectores isti inter selecta numina minime posuerunt. Que profecto et Minerue fuerat preferenda, cui per ista minuta opera puerorum memoriam tribuerunt. Quis enim dubitet multo esse melius habere bonam mentem, quam memoriam quantumlibet ingentem? Nemo enim malus est, qui bonam habet mentem: quidam uero pessimi memoria sunt mirabili, tanto peiores quanto minus possunt, quod male cogitant, obliuisci. Et tamen Minerua est inter selectos deos; Mentem autem deam turba uilis operuit. Quid de uirtute dicam? quid de Felicitate? de quibus in quarto libro plura iam diximus  : quas cum deas haberent, nullum eis locum inter selectos deos dare uoluerunt, ubi dederunt Marti et Orco, uni effectori mortium, alteri receptori.

2. Cum igitur in his minutis operibus, que minutatim diis pluribus distributa sunt, etiam ipsos selectos uideamus tanquam senatum cum plebe pariter operari; et inueniamus a quibusdam diis, qui nequaquam seligendi putati sunt, multo maiora atque meliora administrari, quam ab illis qui selecti uocantur: restat arbitrari, non propter prestantiores in mundo administrationes, sed quia prouenit eis ut populis magis innotescerent, selectos eos et precipuos nuncupatos. Unde dicit etiam ipse uarro, quod diis quibusdam patribus et deabus matribus, sicut hominibus, ignobilitas accidisset. Si ergo Felicitas ideo fortasse inter selectos deos esse non debuit, quod ad istam nobilitatem non merito, sed fortuitu peruenerunt; saltem inter illos, uel potius pre illis Fortuna poneretur, quam dicunt deam non rationabili  [1 1Kb] dispositione, sed, ut temere acciderit, sua cuique dona conferre. Hec in diis selectis tenere apicem debuit, in quibus maxime quid posset ostendit: quando eos uidemus non precipua uirtute, non rationabili felicitate, sed temeraria, sicut eorum cultores de illa sentiunt, Fortune potestate selectos. Nam et uir disertissimus Sallustius etiam ipsos deos fortassis attendit, cum diceret: »Sed profecto Fortuna in omni re dominatur; ea res cunctas ex libidine magis quam ex uero celebrat obscuratque  .« Non enim possunt inuenire causam cur celebrata sit uenus, et obscurata sit uirtus; cum ambarum ab istis consecrata sint numina, nec comparanda sint merita. Aut si hoc nobilitari meruit, quod plures appetunt; plures enim uenerem quam uirtutem  ; cur celebrata est dea Minerua, et obscurata est dea Pecunia? cum in genere humano plures alliciat auaritia quam peritia; et in eis ipsis qui sunt artificiosi, raro inuenias hominem, qui non habeat artem suam pecuniaria mercede uenalem; plurisque pendatur semper propter quod aliquid fit, quam id quod propter aliud fit. Si ergo insipientis iudicio multitudinis facta est deorum ista selectio, cur dea Pecunia Minerue prelata non est, cum propter pecuniam sint artifices multi? Si autem paucorum sapientium est ista distinctio, cur non prelata est ueneri uirtus, cum eam longe ratio preferat? Saltem certe, ut dixi, ipsa Fortuna, que, sicut putant qui ei plurimum tribuunt, in omni re dominatur, et res cunctas ex libidine magis quam ex uero celebrat obscuratque; si tantum et in deos ualuit, ut temerario iudicio suo quos uellet celebraret, obscuraretque quos uellet, precipuum locum haberet in selectis, que in ipsos quoque deos tam precipue est potestatis. An ut illic esse non posset, nichil aliud etiam ipsa Fortuna, nisi aduersam putanda est habuisse fortunam? Sibi ergo aduersata est, que alios nobiles faciens nobilitata non est.



CAPUT Iu.---Melius actum cum diis inferioribus, qui nullis infamentur opprobriis, quam cum selectis, quorum tante turpitudines celebrentur.

Gratularetur autem diis istis selectis quisquam nobilitatis et claritudinis appetitor, et eos diceret fortunatos, si non eos magis ad iniurias quam ad honores selectos uideret. Nam illam infimam turbam ipsa ignobilitas texit, ne obrueretur opprobriis. Ridemus quidem, cum eos uidemus figmentis humanarum opinionum partitis inter se operibus distributos, tanquam minuscularios [2 1Kb] uectigalium conductores, uel tanquam opifices in uico argentario  , ubi unum uasculum ut perfectum exeat, per multos artifices transit, cum ab uno perfecto perfici posset. Sed aliter  non putatum est operantium multitudini consulendum, nisi ut singulas artis partes cito ac facile discerent singuli, ne omnes in arte una tarde ac difficile cogerentur esse perfecti. uerumtamen uix quisquam reperitur deorum non selectorum, qui aliquo crimine famam traxit infamem; uix autem selectorum quispiam, qui non in se notam contumelie insignis acceperit. Illi ad istorum humilia opera descenderunt, isti in illorum sublimia crimina non uenerunt. De Iano quidem non mihi facile quidquam occurrit, quod ad probrum pertineat: et fortasse talis fuerit, innocentius uixerit et a facinoribus flagitiisque remotius. Saturnum fugientem benignus excepit: cum hospite partitus est regnum, ut etiam ciuitates singulas conderent  ; iste Ianiculum, ille Saturniam. Sed isti in cultu deorum omnis dedecoris appetitores, cuius uitam minus turpem inuenerunt, eum simulacri monstrosa deformitate turparunt; nunc eum bifrontem, nunc etiam quadrifrontem, tanquam geminum, facientes. An forte uoluerunt, ut, quoniam plurimi dii selecti erubescenda perpetrando amiserant frontem, quanto iste innocentior esset, tanto frontosior appareret?



CAPUT u.---De Paganorum secretiore doctrina physicisque rationibus.

Sed ipsorum potius interpretationes physicas audiamus, quibus turpitudinem miserrimi erroris, uelut altioris doctrine specie, colorare conantur. Primum eas interpretationes sic uarro commendat, ut dicat antiquos simulacra deorum et insignia ornatusque finxisse; que cum oculis animaduertissent hi qui adissent doctrine mysteria, possent animam mundi ac partes eius, id est deos ueros, animo uidere: quorum qui simulacra specie hominis fecerunt, hoc uideri secutos quod mortalium animus qui est in corpore humano, simillimus est immortalis animi  : tanquam si uasa ponerentur causa notandorum deorum, et in Liberi ede enophorum sisteretur, quod significaret uinum, per id quod continet id quod continetur: ita per simulacrum quod formam haberet humanam, significari animam rationalem, quod eo uelut uase natura ista soleat contineri, cuius nature deum uolunt esse, uel deos. Hec sunt mysteria doctrine, que iste uir doctissimus penetrauerat, unde in lucem ista proferret. Sed, o homo acutissime, num in istis doctrine mysteriis illam prudentiam perdidisti, qua tibi sobrie uisum est, quod hi qui primi populis simulacra constituerunt, et metum dempserunt ciuibus suis, et errorem addiderunt, castiusque deos sine simulacris ueteres obseruasse Romanos? hi enim tibi fuerunt auctores, ut hec contra posteriores Romanos dicere auderes. Nam si et illi antiquissimi simulacra coluissent, fortassis totum istum sensum de simulacris non constituendis, interim uerum [1 1Kb] , timoris silentio premeres, et in huiuscemodi  perniciosis uanisque figmentis mysteria ista doctrine loquacius et elatius predicares. Anima tamen tua tam docta et ingeniosa  per hec mysteria doctrine ad Deum suum [1 1Kb] , id est a quo facta est, non cum quo facta est; nec cuius portio, sed cuius conditio est; nec qui est omnium anima, sed qui fecit omnem animam, quo solo illustrante fit anima beata, si eius gratie non sit ingrata, nullo modo potuit peruenire. uerum ista mysteria doctrine qualia sint, quantique pendenda, que sequuntur ostendent. Fatetur interim uir iste doctissimus, animam mundi ac partes eius esse ueros deos: unde intelligitur totam eius theologiam, eam ipsam scilicet naturalem, cui plurimum tribuit, usque ad anime rationalis naturam se extendere potuisse. De naturali enim paucissima preloquitur in hoc libro: in quo uidebimus utrum per interpretationes physiologicas ad hanc naturalem possit referre ciuilem, quam de diis selectis ultimam scripsit. Quod si potuerit, tota naturalis erit: et quid opus erat ab ea ciuilem tanta cura distinctionis adiungere? Si autem recto discrimine separata est; quando nec ista uera est que illi naturalis placet; peruenit enim usque ad animam, non usque ad uerum Deum qui fecit et animam: quanto est abiectior et falsior ista ciuilis, que maxime circa corporum est occupata naturam; sicut ipse interpretationes eius, ex quibus quedam necessario [2 1Kb] commemorare me oportet, tanta ab ipsis exquisite et enucleate diligentia demonstrabunt?



CAPUT uI.---De opinione uarronis, qua arbitratus est Deum animam esse mundi, qui tamen in partibus suis habeat animas multas, quarum diuina natura sit.

Dicit ergo idem uarro adhuc de naturali theologia preloquens, deum se arbitrari esse animam mundi, quem Greci uocant , et hunc ipsum mundum esse deum: sed sicut hominem sapientem, cum sit ex corpore et animo, tamen ab animo dici sapientem; ita mundum deum dici ab animo, cum sit ex animo et corpore. Hic uidetur quoquo modo confiteri unum Deum; sed ut plures etiam introducat, adiungit mundum diuidi in duas partes, celum et terram; et celum bifariam, in ethera et era; terram uero in aquam et humum: e quibus summum esse ethera, secundum era, tertiam aquam, infimam terram: quas omnes partes quatuor animarum esse plenas, in ethere et ere immortalium, in aqua et terra mortalium; ab summo autem circuitu celi ad circulum lune ethereas animas esse astra ac stellas, eos [3 1Kb] celestes deos non modo intelligi esse, sed etiam uideri: inter lune uero gyrum et nimborum ac uentorum cacumina ereas esse animas, sed eas animo, non oculis uideri; et uocari heroas, et lares, et genios. Hec est uidelicet breuiter in ista prelocutione proposita theologia naturalis, que non huic tantum, sed multis philosophis placuit: de qua tunc diligentius  disserendum est, cum de ciuili, quantum ad deos selectos attinet, opitulante Deo uero, quod restat impleuero.



CAPUT uII.---An rationabile fuerit, Ianum et Terminum in duo numina separari.

Ianus igitur, a quo sumpsit exordium, quero quisnam sit? Respondetur, Mundus est. Breuis hec plane est atque aperta responsio. Cur ergo ad eum dicuntur rerum initia pertinere, fines uero ad alterum, quem Terminum uocant? Nam propter initia et fines duobus istis diis duos menses perhibent dedicatos  , preter illos decem quibus usque ad Decembrem caput est Martius; Ianuarium Iano, Februarium Termino. Ideo Terminalia eodem mense Februario celebrari dicunt, cum fit sacrum purgatorium, quod uocant Februum [1 1Kb] ; unde mensis nomen accepit  . Numquid ergo ad mundum, qui Ianus est, initia rerum pertinent, et fines non pertinent, ut alter illis deus preficeretur? Nonne omnia que in hoc mundo fieri dicunt, in hoc etiam mundo terminari fatentur? Que est ista uanitas, in opere illi dare potestatem dimidiam, in simulacro faciem duplam? Nonne istum bifrontem multo elegantius interpretarentur, si eumdem et Ianum et Terminum dicerent; atque initiis unam faciem, finibus alteram darent? quoniam qui operatur, utrumque debet intendere. In omni enim motu actionis sue qui non respicit initium, non prospicit finem. Unde necesse est a memoria respiciente prospiciens [2 1Kb] connectatur intentio. Nam cui exciderit quod ceperit, quomodo finiat non inueniet. Quod si uitam beatam in hoc mundo inchoari putarent, extra mundum perfici, et ideo Iano, id est mundo, solam initiorum tribuerent potestatem; profecto ei preponerent Terminum, eumque a diis selectis non alienarent. Quanquam etiam nunc cum in istis duobus diis initia rerum temporalium finesque tractantur, Termino dari debuit plus honoris. Maior enim letitia est, cum res queque perficitur: sollicitudinis autem plena sunt cepta, donec perducantur ad finem, quem qui aliquid incipit, maxime appetit, intendit, exspectat, exoptat; nec de re inchoata, nisi terminetur, exsultat.



CAPUT uIII.---Ob quam causam cultores Iani bifrontem imaginem ipsius finxerint, quam tamen etiam quadrifrontem uideri uolunt.

Sed iam bifrontis simulacri interpretatio proferatur. Duas eum facies ante et retro habere dicunt, quod hiatus noster, cum os aperimus, mundo similis uideatur: unde et palatum Greci appellant; et nonnulli, inquit, pete Latini celum uocauerunt palatum: a quo hiatu oris, et foras esse aditum ad dentes  uersus, et introrsus ad fauces  . Ecce quo perductus est mundus propter palati nostri uocabulum, uel grecum, uel peticum. Quid autem hoc ad animam, quid ad uitam eternam? Propter solas saliuas colatur hic deus, quibus partim glutiendis, partim exspuendis, sub celo palati utraque panditur ianua. Quid est porro absurdius, quam in ipso mundo non inuenire duas ianuas ex aduerso sitas, per quas uel admittat ad se aliquid intro, uel emittat a se foras; et de nostro ore et gutture, quorum similitudinem mundus non habet, uelle mundi simulacrum componere in Iano, propter solum palatum, cuius similitudinem Ianus non habet? Cum uero eum faciunt quadrifrontem et Ianum geminum appellant, ad quatuor mundi partes hoc interpretantur, quasi aliquid spectet mundus foras, sicut per omnes facies Ianus. Deinde, si Ianus est mundus, et mundus quatuor partibus constat, falsum est simulacrum Iani bifrontis [1 1Kb] : aut si propterea uerum est, quia etiam nomine Orientis et Occidentis totus solet mundus intelligi, numquid cum duas partes alias nominamus Septemtrionis et Austri, sicut illum quadrifrontem dicunt geminum Ianum, ita quisquam geminum dicturus est mundum? Non habent omnino unde quatuor ianuas, que intrantibus et exeuntibus pateant, interpretentur ad mundi similitudinem; sicut de bifronte quod dicerent saltem in ore hominis inuenerunt; nisi Neptunus forte subueniat et porrigat piscem, cui preter hiatum oris et gutturis etiam dextra et sinistra fauces patent. Et tamen hanc uanitatem per tot ianuas nulla effugit anima, nisi que audit ueritatem dicentem, Ego sum ianua [1 1Kb] . .



CAPUT IX.---De Iouis potestate, atque eiusdem cum Iano comparatione.

1. Iouem autem, qui etiam Iupiter dicitur  , quem uelint intelligi, exponant. Deus est, inquiunt, habens potestatem causarum, quibus aliquid fit in mundo. Hoc quam magnum sit, nobilissimus uirgilii uersus ille testatur:

Felix qui potuit rerum cognoscere causas. 
Sed cur ei preponitur Ianus, hoc nobis uir ille acutissimus doctissimusque respondeat. Quoniam penes Ianum, inquit, sunt prima, penes Iouem summa. Merito ergo rex omnium Iupiter habetur. Prima enim uincuntur a summis: quia licet prima precedant tempore, summa superant dignitate. Sed recte hoc diceretur, si factorum prima discernerentur et summa: sicut initium facti est proficisci, summum peruenire; initium facti inceptio discendi, summum perceptio doctrine: ac sic in omnibus prima sunt initia, summique sunt [2 1Kb] fines. Sed iam hoc negotium inter Ianum Terminumque discussum est. Cause autem que dantur Ioui, efficientia sunt, non effecta: neque ullo  modo fieri potest, ut uel tempore preueniantur a factis initiisue factorum. Semper enim prior est res que facit, quam illa que fit. Quapropter si ad Ianum pertinent initia factorum, non ideo priora sunt efficientibus causis, quas Ioui tribuunt. Sicut enim nichil fit, ita nichil inchoatur ut fiat, quod non faciens causa precesserit. Hunc sane deum, penes quem sunt omnes cause factarum omnium naturarum naturaliumque rerum, si Iouem populi appellant, et tantis contumeliis tamque scelestis criminationibus colunt, tetriore sacrilegio sese obstringunt, quam si prorsus nullum putarent deum. Unde satius esset eis alium aliquem Iouis nomine nuncupare, dignum turpibus et flagitiosis honoribus, supposito uano figmento quod potius blasphemarent , quam istum deum dicere et tonantem et adulterantem, et totum mundum regentem et per tot stupra diffluentem, et naturarum omnium naturaliumque rerum causas summas habentem et suas causas bonas non habentem.

2. Deinde quero, quem iam locum inter deos huic Ioui tribuant, si Ianus est mundus. Deos enim ueros animam mundi ac partes eius iste definiuit: ac per hoc quidquid hoc non est, non est utique secundum istos uerus deus. Num igitur ita dicturi sunt Iouem animam mundi, ut Ianus sit corpus eius, id est iste uisibilis mundus? Hoc si dicunt, non erit quemadmodum Ianum deum dicant; quoniam mundi corpus non est deus uel secundum ipsos, sed anima mundi ac partes eius. Unde apertissime idem dicit, deum se arbitrari esse animam mundi, et hunc ipsum mundum esse deum: sed sicut hominem sapientem, cum sit ex animo et corpore, tamen ex animo dici sapientem; ita mundum deum dici ab animo, cum sit ex animo et corpore. Solum itaque mundi corpus non est deus: sed aut sola anima eius, aut simul corpus et animus; ita tamen ut non sit a corpore, sed ab animo deus. Si ergo Ianus est mundus, et deus est Ianus, numquid Iouem ut deus esse possit, aliquam partem Iani esse dicturi sunt? Magis enim Ioui uniuersum solent tribuere: unde est,

Iouis omnia plena  .
Ergo et Iouem, ut deus sit, et maxime rex deorum, non alium possunt existimare quam mundum; ut diis ceteris secundum istos suis partibus regnet. In hanc sententiam etiam quosdam uersus ualerii Sorani  exponit idem uarro, in eo libro quem seorsum ab istis de cultu deorum scripsit; qui uersus hi sunt.

Iuppiter omnipotens, regum rerumque deûmque [1 1Kb]
Progenitor, genitrixque deûm, deus unus, et omnes.
Exponuntur autem in eodem libro, ita ut cum marem existimarent, qui semen emitteret, feminam que acciperet; Iouemque esse mundum, et eum omnia semina ex se emittere, et in se recipere: Qua causa,  inquit, scripsit Soranus, Iupiter progenitor genitrixque: nec minus cum causa unum et omnia idem esse; mundus enim unus, et in eo uno omnia sunt.



CAPUT X.---An Iani et Iouis recta discretio sit.

Cum ergo et Ianus mundus sit, et Iupiter mundus sit, unusque sit mundus, quare duo dii sunt, Ianus et Iupiter? quare seorsus habent templa, seorsus aras, diuersa sacra, dissimilia simulacra? Si propterea quod alia uis est primordiorum, alia causarum, et illa Iani, illa Iouis nomen accepit; numquid si unus homo in diuersis rebus duas habeat potestates aut duas artes, quia singularum diuersa uis est, ideo duo iudices aut duo dicuntur artifices? Sic ergo et unus Deus, cum ipse habeat potestatem primordiorum, ipse causarum, num propterea illum duos deos esse necesse est putari, quia primordia causeque res due sunt? Quod si hoc iustum putant, etiam ipsum Iouem tot deos esse dicant, quotquot ei cognomina propter multas potestates dederunt: quoniam res omnes, ex quibus illa cognomina sunt adhibita, multe atque diuerse sunt; ex quibus pauca commemoro.



CAPUT XI.---De cognominibus Iouis, que non ad multos deos, sed ad unum eumdemque referuntur.

Dixerunt eum uictorem, Inuictum, Opitulum, Impulsorem, Statorem, Centumpedam, Supinalem, Tigillum, Almum, [1 1Kb] , Ruminum, et alia que persequi longum est  . Hec autem cognomina imposuerunt uni deo propter causas potestatesque diuersas, non tamen propter tot res etiam tot deos cum esse cegerunt: quod omnia uinceret, quod a nemine uinceretur, quod opem indigentibus ferret, quod haberet impellendi, statuendi, stabiliendi, resupinandi potestatem, quod tanquam tigillus mundum contineret ac sustineret, quod aleret omnia, quod ruma, id est mamma, aleret animalia. In his, ut aduertimus, quedam magna sunt, quedam exigua; et tamen unus utraque facere perhibetur. Puto inter se propinquiora esse causas rerum atque primordia, propter quas res unum mundum duos deos esse uoluerunt, Iouem atque Ianum, quam continere mundum [2 1Kb] et mammam dare animalibus: nec tamen propter hec duo opera tam longe inter se ui et dignitate diuersa, duo dii esse compulsi sunt; sed unus Iupiter, propter illud Tigillus, propter illud Ruminus appellatus est. Nolo dicere, quod animalibus mammam prebere sugentibus magis Iunonem potuit decere, quam Iouem: presertim cum esset etiam diua Rumina, que in hoc opus adiutorium illi famulatumue preberet. Cogito enim posse responderi, et ipsam Iunonem nichil aliud esse quam Iouem, secundum illos ualerii Sorani uersus, ubi dictum est:

Iuppiter omnipotens, regum rerumque deûmque
Progenitor, genitrixque deûm.
 Quare ergo dictus est et Ruminus, cum diligentius fortasse querentibus ipse inueniatur esse etiam illa diua Rumina. Si enim maiestate deorum recte uidebatur indignum, ut in una spica alter ad curam geniculi, altera [1 1Kb] ad folliculi pertineret; quanto est indignius unam rem infimam, id est ut mammis alantur animalia, duorum deorum potestate curari, quorum sit unus Iupiter, rex ipse cunctorum; et hoc agat non saltem cum coniuge sua, sed cum ignobili nescio qua Rumina, nisi quia ipse est etiam ipsa Rumina [2 1Kb] ; Ruminus fortasse pro sugentibus maribus, Rumina pro feminis? Dicerem quippe noluisse illos Ioui femininum nomen imponere, nisi et in illis uersibus Progenitor genitrixque diceretur; et inter alia eius cognomina legerem, quod etiam Pecunia uocaretur, quam deam inter illos minuscularios inuenimus, et in quarto libro commemorauimus . Sed cum et mares et femine habeant pecuniam, cur non et Pecunia et Pecunius appellatus sit, sicut Rumina et Ruminus, ipsi uiderint.



CAPUT XII.---Quod Iupiter etiam Pecunia nuncupetur.

Quam uero eleganter rationem huius nominis reddiderunt! Et Pecunia, inquiunt, uocatur, quod eius sunt omnia  . O magnam rationem diuini nominis! Imo uero ille, cuius sunt omnia, uilissime et contumeliosissime Pecunia nuncupatur. Ad omnia enim, que celo et terra continentur, quid est pecunia in omnibus omnino rebus, que ab hominibus nomine pecunie possidentur? Sed nimirum hoc auaritia Ioui nomen imposuit, ut quisquis amat pecuniam, non quemlibet deum, sed ipsum regem omnium sibi amare uideatur. Longe autem aliud esset, si diuitie uocaretur: aliud namque sunt diuitie, aliud pecunia. Nam dicimus diuites, sapientes, iustos, bonos, quibus pecunia uel nulla, uel parua est; magis enim sunt uirtutibus diuites, per quas eis etiam in ipsis corporalium rerum necessitatibus sat est quod adest: pauperes uero auaros, semper inhiantes et egentes; quamlibet enim magnas pecunias habere possunt, sed in earum quantacumque abundantia non egere non possunt. Et Deum ipsum uerum recte dicimus diuitem, non tamen pecunia, sed omnipotentia. Dicuntur itaque et diuites pecuniosi; sed interius egeni, si cupidi. Item dicuntur pauperes pecunia carentes; sed interius diuites, si sapientes. Qualis ergo ista theologia debet esse sapienti, ubi rex deorum eius rei nomen accepit, quam nemo sapiens concupiuit  ? Quanto enim facilius, si aliquid hac doctrina quod ad uitam pertineret eternam salubriter disceretur, deus mundi rector non ab eis pecunia, sed sapientia uocaretur, cuius amor purgat a sordibus auaritie, hoc est ab amore pecunie?



CAPUT XIII.---Quod dum exponitur quid Saturnus, quidue sit Genius, uterque unus Iupiter esse doceatur.


Sed quid de hoc Ioue plura, ad quem fortasse ceteri referendi sunt, ut inanis remaneat deorum opinio plurimorum, cum hic ipse sit omnes [1 1Kb] ; siue quando partes eius uel potestates existimantur, siue cum uis anime, quam putant per cuncta diffusam, ex partibus molis huius, in quas uisibilis mundus iste consurgit, et multiplici administratione nature, quasi plurium deornm nomina accepit? Quid est enim et Saturnus? Unus, inquit, de principibus deus, penes quem sationum omnium dominatus est. Nonne expositio uersuum illorum ualerii Sorani sic se habet, Iouem esse mundum, et eum omnia semina ex se emittere, et in se recipere? Ipse est igitur penes quem sationum omnium dominatus est. Quid est Genius? Deus, inquit, qui prepositus est ac uim habet omnium rerum gignendarum. Quem alium hanc uim habere credunt, quam mundum, cui dictum est, Iupiter progenitor genitrixque? Et cum alio loco Genium dicit esse uniuscuiusque animum rationalem, et ideo esse singulos singulorum, talem autem mundi animum deum esse; ad hoc idem utique reuocat, ut tanquam uniuersalis genius ipse mundi animus esse credatur. Hic est igitur quem appellant Iouem. Nam si omnis genius deus, et omnis uiri animus genius, sequitur ut sit omnis uiri animus deus: quod si et ipsos abhorrere absurditas ipsa compellit, restat ut eum singulariter et excellenter dicant deum genium, quem dicunt mundi animum, ac per hoc Iouem.



CAPUT XIu.---De Mercurii et Martis officiis.

Mercurium uero et Martem quomodo referrent ad aliquas partes mundi et opera Dei, que sunt in elementis, non inuenerunt; et ideo eos saltem operibus hominum preposuerunt, sermocinandi et belligerandi administros [2 1Kb] . Quorum Mercurius si sermonis etiam deorum potestatem gerit, ipsi quoque regi deorum dominatur, si secundum eius arbitrium Iupiter loquitur, aut loquendi ab illo accepit facultatem: quod utique absurdum est. Si autem illi humani tantum sermonis postestas tributa perhibetur, non est credibile ad lactandos mamma, non solum pueros, sed etiam pecora, unde Ruminus cognominatus est, Iouem descendere uoluisse, et curam nostri sermonis, quo pecoribus antecellimus, ad se pertinere noluisse: ac per hoc idem ipse est Iouis atque Mercurius. Quod si sermo ipse dicitur esse Mercurius, sicut ea que de illo interpretantur, ostendunt: (nam ideo Mercurius, quasi medius currens dicitur appellatus, quod sermo currat inter homines medius [: si ergo Mercurius ipse sermo est, etiam ipsis confitentibus, deus non est. Sed cum sibi deos faciunt eos, qui nec [1 1Kb] demones sunt, immundis supplicando spiritibus, possidentur ab eis qui non dii, sed demones sunt. Item quia nec Marti aliquod elementum uel partem mundi inuenire potuerunt, ubi ageret opera qualiacumque nature, deum belli esse dixerunt, quod opus est hominum, et optabile eis non est. Si ergo pacem perpetuam Felicitas daret, Mars quid ageret non haberet. Si autem ipsum bellum est Mars, sicut sermo Mercurius; utinam quam manifestum est quod non sit deus, tam non sit et bellum quod uel falso uocetur deus.



CAPUT Xu.---De stellis quibusdam, quas Pagani deorum suorum nominibus nuncuparunt.

Nisi forte ille stelle sunt hi dii, quas eorum appellauere nominibus: nam stellam quamdam uocant Mercurium, quamdam itidem Martem. Sed ibi est et illa quam uocant Iouem; et tamen eis mundus est Iouis: ibi quam uocant Saturnum; et tamen ei preterea [2 1Kb] dant non paruam substantiam, omnium uidelicet seminum: ibi est et illa omnium clarissima, que ab eis appellatur uenus; et tamen eamdem uenerem esse etiam Lunam uolunt: quamuis de illo fulgentissimo sidere apud eos tanquam de malo aureo Iuno uenusque contendant. Luciferum enim quidam ueneris, quidam dicunt esse Iunonis: sed, ut solet, uenus uincit. Nam multo plures eam stellam ueneri tribuunt, ita ut uix eorum quisquam reperiatur, qui aliud opinetur. Quis autem non rideat, cum regem omnium Iouem dicant, quod [3 1Kb] stella eius ab stella ueneris tanta uincitur claritate? tanto enim esse debuit ceteris illa fulgentior, quanto est ipse potentior. Respondent ideo sic uideri, quia illa que putatur obscurior, superior est atque a terris longe remotior. Si ergo superiorem locum maior dignitas meruit, quare Saturnus ibi est Ioue superior? an uanitas fabule, que regem Iouem facit, non potuit usque ad sidera peruenire; et quod non ualuit Saturnus in regno suo, neque in Capitolio  , saltem est permissus obtinere in celo? Quare autem Ianus non accepit aliquam stellam? Si propterea quia mundus est, et omnes in illo sunt; et Iouis mundus est, et habet tamen. An iste causam suam composuit ut potuit, et pro una stella quam non habet inter sidera, tot facies accepit in terra? Deinde si propter solas stellas Mercurium et Martem partes mundi putant, ut eos deos habere possint, quia utique sermo et bellum non sunt partes mundi, sed actus hominum; cur Arieti et Tauro et Cancro et Scorpioni ceterisque huiusmodi, que celestia signa numerant, et stellis non singulis, sed singula pluribus constant,  superiusque istis [1 1Kb] in summo celo perhibent collocata, ubi constantior motus inerrabilem meatum sideribus prebet, nullas aras, nulla sacra, nulla templa fecerunt; nec deos, non dico inter hos selectos, sed ne inter illos quidem quasi plebeios habuerunt?



CAPUT XuI.---De Apolline et Diana ceterisque selectis diis, quos partes mundi esse uoluerunt.

Apollinem quamuis diuinatorem et medicum uelint, tamen ut in aliqua parte mundi statuerent, ipsum etiam solem esse dixerunt; Dianamque germanam eius similiter lunam et uiarum presidem. Unde et uirginem uolunt, quod uia nichil pariat [2 1Kb] : et ideo ambos sagittas habere, quod ipsa duo sidera de celo radios terras usque pertendant. uulcanum uolunt ignem mundi, Neptunum aquas mundi, Ditem patrem, hoc est Orcum, terrenam et infimam partem mundi. Liberum et Cererem preponunt seminibus, uel illum masculinis, illam femininis; uel illum liquori, illam uero ariditati seminum  . Et hoc utique totum refertur ad mundum, id est ad Iouem, qui propterea dictus est Progenitor genitrixque, quod omnia semina ex se emitteret, et in se reciperet. Quandoquidem etiam Matrem magnam eamdem Cererem uolunt, quam nichil aliud dicunt esse quam terram, eamque perhibent et Iunonem. Et ideo ei secundas causas rerum tribuunt: cum tamen Ioui sit dictum, Progenitor genitrixque deûm: quia secundum eos totus ipse mundus est Iouis. Mineruam etiam, quia eam humanis artibus [3 1Kb] preposuerunt, nec inuenerunt uel stellam ubi eam ponerent, eamdem uel summum ethera uel etiam lunam esse dixerunt  . uestam quoque ipsam propterea dearum maximam putauerunt, quod ipsa sit terra; quamuis ignem mundi leuiorem qui pertinet ad usus hominum faciles, non uiolentiorem qualis uulcani est, ei deputandum esse crediderunt  . Ac per hoc omnes istos selectos deos hunc esse mundum uolunt, in quibusdam uniuersum, in quibusdam partes eius: uniuersum sicut Iouem; partes eius, ut Genium, ut Matrem magnam, ut Solem et Lunam, uel potius [4 1Kb] Apollinem et Dianam. Et aliquando unum deum res plures, aliquando unam rem deos plures faciunt. Nam unus deus res plures sunt, sicut ipse Iupiter: et mundus enim totus Iupiter, et solum celum Iupiter, et sola stella Iupiter habetur et dicitur. Itemque Iuno secundarum causarum domina, et Iuno er, et Iuno terra, et si uenerem uinceret [5 1Kb] , Iuno stella. Similiter Minerua summus ether, et Minerua itidem luna, quam esse in etheris infimo limite existimant. Unam uero rem deos plures ita  faciunt. Et Ianus est mundus, et Iupiter: sic et Iuno est terra, et Mater magna, et Ceres.



CAPUT XuII.---Quod etiam ipse uarro opiniones suas de diis pronuntiarit ambiguas.

Et sicut hec, que exempli gratia commemoraui, ita cetera non explicant, sed potius implicant; sicut impetus errabunde opinionis impulerit, ita huc atque illuc, hinc atque illinc insiliunt et resiliunt: ut ipse uarro de omnibus dubitare, quam aliquid affirmare maluerit. Nam trium extremorum primum cum de diis certis absoluisset librum, in altero de diis incertis dicere ingressus, ait: Cum in hoc libello dubias de diis opiniones posuero, reprehendi non debeo. Qui enim putabit iudicari oportere et posse, cum audierit, faciet ipse: ego citius perduci possum, ut in primo libro que dixi in dubitationem reuocem, quam in hoc que perscribam omnia ut ad aliquam dirigam summam [1 1Kb] . Ita non solum istum de diis incertis, sed etiam illum de certis fecit incertum. In tertio porro isto de diis selectis, posteaquam prelocutus est quod ex naturali theologia preloquendum putauit, ingressurus huius ciuilis theologie uanitates et insanias mendaces  , ubi eum non solum non ducebat rerum ueritas, sed etiam maiorum premebat auctoritas: De diis, inquit, populi Romani publicis, quibus edes dedicauerunt, eosque pluribus signis ornatos notauerunt, in hoc libro scribam; sed, ut Xenophanes Colophonius scribit, quid putem, non quid contendam, ponam. Hominis est enim hec opinari, Dei scire. Rerum igitur non comprehensarum, nec firmissime creditarum, sed opinatarum et dubitandarum sermonem trepidus pollicetur, dicturus ea que ab hominibus instituta sunt. Neque enim, sicut sciebat esse mundum, esse celum et terram, celum sideribus fulgidum, terram seminibus fertilem, atque huiusmodi cetera, sicut hanc totam molem atque naturam ui quadam inuisibili ac prepotenti regi atque administrari certa animi stabilitate credebat; ita poterat affirmare de Iano, quod mundus ipse esset; aut de Saturno inuenire, quomodo et Iouis pater esset et Ioui regnanti [2 1Kb] subditus factus esset, et cetera talia.



CAPUT XuIII.---Que credibilior causa sit, qua error Paganitatis inoleuerit.

De quibus credibilior redditur ratio, cum perhibentur homines fuisse, et unicuique eorum ab his qui eos adulando deos esse uoluerunt, ex eius [3 1Kb] ingenio, moribus, actibus, casibus, sacra et solemnia constituta, atque hec paulatim per animas hominum demonibus similes et ludicrarum rerum auidas irrependo, longe lateque uulgata [4 1Kb] , ornantibus ea mendaciis petarum, et ad ea fallacibus spiritibus seducentibus. Facilius enim fieri potuit, ut iuuenis impius  uel ab impio patre interfici metuens et auidus regni patrem pelleret regno, quam id, quod iste interpretatur, ideo Saturnum patrem a Ioue filio superatum, quod ante est causa que pertinet ad Iouem, quam semen quod pertinet ad Saturnum. Si enim hoc ita esset, nunquam Saturnus prior fuisset, nec pater Iouis esset. Semper enim semen causa precedit, nec unquam generatur ex semine. Sed cum conantur uanissimas fabulas siue hominum res gestas uelut naturalibus interpretationibus honorare, etiam homines acutissimi tantas patiuntur angustias, ut eorum quoque uanitatem dolere cogamur.



CAPUT XIX.---De interpretationibus, quibus colendi Saturni ratio concinnatur [1 1Kb] .

Saturnum, inquit, dixerunt, que nata ex eo essent, solitum deuorare; quod eo semina, unde nascerentur, redirent. Et quod illi pro Ioue gleba obiecta est deuoranda, significat, inquit, manibus humanis obrui ceptas serendo fruges, antequam utilitas arandi esset inuenta. Saturnus ergo dici debuit ipsa terra, non semina: ipsa enim quodammodo deuorat que genuerit, cum ex ea nata semina in eam rursus recipienda redierint. Et quod pro Ioue accepisse dicitur glebam, quid hoc ad id ualet, quod manibus hominum semen gleba coopertum est? Numquid ideo non est, ut cetera, deuoratum, quod gleba coopertum est? Ita enim hoc dictum est, quasi qui glebam opposuit, semen abstulerit, sicut Saturno perhibent oblata gleba ablatum Iouem; ac non potius gleba semen operiendo fecerit illud diligentius deuorari. Deinde isto modo semen est Iupiter, non seminis causa, quod paulo ante dicebatur. Sed quid faciant homines, qui cum res stultas interpretantur, non inueniunt quid sapienter dicatur? Falcem habet, inquit, propter agriculturam. Certe illo regnante nondum erat agricultura, et ideo priora eius tempora perhibentur, sicut idem ipse fabellas interpretatur, quia primi homines ex his uiuebant seminibus, que terra sponte gignebat. An falcem sceptro perdito accepit, ut, qui primis temporibus rex fuerat otiosus, filio regnante fieret operarius laboriosus? Deinde ideo dicit a quibusdam pueros ei solitos immolari, sicut a Penis  , et a quibusdam etiam maiores, sicut a Gallis, quia omnium seminum optimum est genus humanum. De hac crudelissima uanitate quid opus est plura dicere? Hoc potius aduertamus atque teneamus, has interpretationes non referri ad uerum Deum, uiuam, incorpoream, incommutabilemque naturam, a quo uita in eternum beata poscenda est; sed earum esse fines in rebus corporalibus, temporalibus, mutabilibus atque mortalibus. Quod Celum, inquit, patrem Saturnus castrasse in fabulis dicitur, hoc significat penes Saturnum, non penes Celum, semen esse diuinum. Hoc propterea, quantum intelligi datur, quia nichil in celo de seminibus nascitur. Sed ecce, Saturnus si Celi est filius, Iouis est filius.  Celum enim esse Iouem, innumerabiliter [1 1Kb] et diligenter affirmant  . Ita ista, que a ueritate non ueniunt, plerumque et nullo impellente se ipsa subuertunt. appellatum dicit, quod greco uocabulo significat temporis spatium: sine quo semen, inquit, non potest esse fecundum. Hec et alia de Saturno multa dicuntur, et ad semen omnia referuntur. Sed saltem Saturnus seminibus cum tanta ista potestate sufficeret: quid ad hec dii alii requiruntur, maxime Liber et Libera, id est Ceres? De quibus rursus, quod ad semen attinet, tanta dicit, quasi de Saturno nichil dixerit.



CAPUT XX.---De sacris Cereris Eleusine.

In Cereris autem sacris predicantur illa Eleusinia [2 1Kb] , que apud Athenienses nobilissima fuerunt. De quibus iste nichil interpretatur, nisi quod attinet ad frumentum, quod Ceres inuenit, et ad Proserpinam, quam rapiente Orco perdidit. Et hanc ipsam dicit significare fecunditatem seminum: que cum defuisset quodam tempore, eademque sterilitate terra mereret, exortam esse opinionem, quod filiam Cereris, id est ipsam fecunditatem, que a proserpendo Proserpina dicta esset, Orcus abstulerat, et apud inferos detinuerat: que res cum fuisset luctu publico celebrata, quia rursus eadem fecunditas rediit, Proserpina reddita exortam esse letitiam, et ex hoc solemnia constituta. Dicit deinde multa in mysteriis eius tradi, que nisi ad frugum inuentionem non pertineant.



CAPUT XXI.---De turpitudine sacrorum, que Libero celebrabantur.

Iam uero Liberi sacra, quem liquidis seminibus, ac per hoc non solum liquoribus fructuum, quorum quodammodo primatum uinum tenet, uerum etiam seminibus animalium prefecerunt, ad quantam turpitudinem peruenerint, piget quidem dicere, propter sermonis longitudinem; sed propter superbam istorum hebetudinem non piget. Inter cetera que pretermittere, quoniam multa sunt, cogor; in Italie compitis quedam dicit sacra Liberi celebrata cum tanta licentia turpitudinis, ut in eius honorem pudenda uirilia colerentur; non saltem aliquantum uerecundiore secreto, sed in propatulo exsultante nequitia. Nam hoc turpe membrum per Liberi dies festos cum honore magno plostellis impositum, prius rure in compitis, et usque in urbem postea uectabatur. In oppido autem Lauinio [3 1Kb] uni Libero totus mensis tribuebatur, cuius diebus omnes uerbis flagitiosissimis uterentur, donec illud membrum per forum transuectum esset, atque in loco suo quiesceret. Cui membro inhonesto  matremfamilias honestissimam palam coronam necesse erat imponere. Sic uidelicet Liber deus placandus fuerat prouentibus seminum [1 1Kb] : sic ab agris fascinatio repellenda, ut matrona facere cogeretur in publico, quod nec meretrix, si matrone spectarent, permitti debuit in theatro. Propter hec Saturnus solus creditus non est sufficere posse seminibus, ut occasiones multiplicandorum deorum immunda anima reperiret, et ab uno uero Deo merito immunditie destituta, ac per multos falsos auiditate maioris immunditie prostituta, ista sacrilegia sacra nominaret, seseque spurcorum demonum turbis conuiolandam polluendamque preberet.



CAPUT XXII.---De Neptuno, et Salacia, ac uenilia.

Iam utique habebat Salaciam Neptunus uxorem, quam inferiorem aquam maris esse dixerunt; utquid illi adiuncta est et uenilia, nisi ut sine ulla causa necessariorum sacrorum, sola libidine anime prostitute, multiplicaretur inuitatio demoniorum? Sed proferatur interpretatio preclare theologie, que nos ab ista reprehensione reddita ratione compescat. uenilia, inquit, unda est, que ad littus uenit; Salacia, que in salum redit  . Cur ergo dee fiunt due, cum sit una unda que uenit et redit? Nempe ipsa est exestuans in multa numina libido uesana. Quamuis enim aqua non geminetur que it et redit; huius tamen occasione uanitatis, duobus demoniis inuitatis, amplius anima commaculatur, que it, et non redit. Queso te, uarro, uel uos, qui tam doctorum hominum talia scripta legistis, et aliquid magnum uos didicisse iactatis, interpretamini hoc, nolo dicere secundum illam eternam incommutabilemque naturam, qui solus est Deus; sed saltem secundum animam mundi, et partes eius, quos deos ueros esse existimatis. Partem anime mundi, que mare permeat, deum uobis fecisse Neptunum, utcumque tolerabilioris est erroris. Itane unda ad littus ueniens et in salum rediens, due sunt partes mundi, aut due partes anime mundi? Quis uestrum ita desipiat, ut hoc sapiat? Cur ergo uobis duas deas fecerunt, nisi quia prouisum est a sapientibus maioribus uestris, non ut dii plures uos regerent, sed ut ea que istis uanitatibus et falsitatibus gaudent, plura uos demonia possiderent? Cur autem illa Salacia per hanc interpretationem inferiorem maris partem, qua uiro erat subdita, perdidit? namque illam modo, cum refluentem fluctum esse perhibetis, in superficie posuistis. An quia ueniliam pellicem accepit, irata suum maritum de supernis maris exclusit?



CAPUT XXIII.---De Terra, quam uarro deam esse confirmat, eo quod ille animus mundi, quem opinatur deum, etiam hanc corporis sui infimam partem permeet, eique uim diuinam impertiat.

1. Nempe una est terra, quam quidem plenam uidemus animalibus suis; uerumtamen ipsam magnum corpus in elementis mundique infimam partem, cur eam uolunt deam? An quia fecunda est? Cur ergo non  magis homines dii sunt, qui eam fecundiorem faciunt excolendo; sed cum arant, non cum adorant? Sed pars anime mundi, inquiunt, que per illam permeat, deam facit. Quasi non euidentior sit in hominibus anima, que utrum sit, nulla fit questio; et tamen homines dii non habentur: et quod est grauiter dolendum, his, qui dii non sunt, et quibus ipsi meliores sunt, colendis et adorandis mirabili et miserabili errore subduntur. Et certe idem uarro in eodem de diis selectis libro, tres esse affirmat anime gradus in omni uniuersaque natura: unum, qui omnes partes corporis que uiuunt, transit, et non habet sensum, sed tantum ad uiuendum ualetudinem: hanc uim in nostro corpore permanare dicit in ossa, ungues, capillos: sicut in mundo arbores sine sensu aluntur et crescunt, et modo quodam suo uiuunt. Secundum gradum anime, in quo sensus est: hanc uim peruenire in oculos, aures, nares, os, tactum. Tertium gradum anime esse summum, quod uocatur animus [1 1Kb] , in quo intelligentia preeminet: hoc preter hominem omnes carere mortales [2 1Kb] : hanc partem anime mundi dicit deum, in nobis autem Genium uocari. Esse autem in mundo lapides ac terram, quam uidemus, quo non permanat sensus, ut ossa, ut ungues dei: solem uero, lunam, stellas, que sentimus, quibusque ipse sentit, sensus esse eius. Aethera porro animum eius: ex cuius ui, que peruenit in astra, ipsam quoque facere deos; et per ea quod in terram permeat, deam Tellurem; quod autem inde permeat in mare atque oceanum, deum esse Neptunum [3 1Kb] .

2. Redeat ergo ab hac, quam theologiam naturalem putat, quo uelut requiescendi causa ab his ambagibus atque anfractibus fatigatus egressus est. Redeat, inquam, redeat ad ciuilem: hic eum adhuc teneo, tantisper de hac ago. Nondum dico, si terra et lapides nostris sunt ossibus et unguibus similes, similiter eos intelligentiam non habere, sicut sensu carent; aut si idcirco habere dicuntur ossa et ungues nostri intelligentiam, quia in homine sunt qui habet intelligentam, tam stultum esse qui hos deos in mundo dicit, quam stultus est qui in nobis ossa et ungues homines dicit. Sed hec cum philosophis fortassis agenda sunt: nunc autem istum adhuc politicum [4 1Kb] uolo. Fieri enim potest, ut, licet in illam naturalis theologie ueluti libertatem caput erigere paululum uoluisse uideatur, adhuc tamen hunc librum uersans, et se in illo uersari cogitans, eum etiam inde respexerit; et hoc propterea dixerit, ne maiores eius, siue alie ciuitates,  Tellurem atque Neptunum inaniter coluisse credantur. Sed hoc dico, pars animi mundani que per terram permeat, sicut una est terra, cur non etiam unam fecit deam, quam dicit esse Tellurem? Quod si ita fecit, ubi erit Orcus, frater Iouis atque Neptuni, quem Ditem patrem uocant  ? ubi eius coniux Proserpina, que secundum aliam in eisdem libris positam opinionem, non terre fecunditas, sed pars inferior perhibetur  ? Quod si dicunt, animi mundani partem, cum permeat terre partem superiorem, Ditem patrem facere deum; cum uero inferiorem, Proserpinam deam; Tellus illa quid erit? Ita enim totum, quod ipsa erat, in duas istas partes deosque diuisum est, ut ipsa tertia que sit, aut ubi sit, inueniri non possit: nisi quis dicat simul istos deos Orcum atque Proserpinam, unam deam esse Tellurem; et non esse iam tres, sed aut unam, aut duos: et tamen tres dicuntur, tres habentur, tres coluntur aris suis, delubris suis, sacris, simulacris, sacerdotibus suis, et per hec etiam fallacibus prostitutam animam constuprantibus demonibus suis. Adhuc respondeatur, quam partem terre permeet pars mundani animi, ut deum faciat Tellumonem. Non, inquit, sed una eademque terra habet geminam uim, et masculinam, quod semina producat; et fentininam, quod recipiat atque enutriat: inde a ui feminina dictam esse Tellurem, a masculina Tellumonem. Cur ergo pontifices, ut ipse indicat, additis quoque aliis duobus, quatuor diis faciunt rem diuinam, Telluri, Tellumoni, Altori, Rusori? De Tellure et Tellumone iam dictum est: Altori quare? Quod ex terra, inquit, aluntur omnia que nata sunt. Rusori quare? Quod rursus, inquit, cuncta eodem reuoluuntur.



CAPUT XXIu.---De Telluris cognominibus eorumque significationibus, que etiamsi erant multarum rerum indices, non debuerunt multorum deorum firmare opiniones.

1. Debuit ergo una terra propter istam quadrigeminam uim [1 1Kb] quatuor habere cognomina, non quatuor facere deos: sicut tot cognominibus unus Iupiter, et tot cognominibus una Iuno; in quibus omnibus uis multiplex esse dicitur ad unum deum uel unam deam pertinens, non multitudo cognominum, deorum etiam multitudinem faciens. Sed profecto sicut aliquando etiam ipsas uilissimas feminas earum, quas libidine quesierunt, tedet penitetque turbarum: sic animam uilem factam et immundis spiritibus prostitutam deos sibi multiplicare, quibus contaminanda prosterneretur, sicut plurimum libuit, sic aliquando et piguit. Nam et ipse uarro quasi de ipsa turba uerecundatus, unam deam uult esse Tellurem. Eamdem, inquit, dicunt Matrem magnam, quod tympanum habeat, significari esse orbem terre: quod turres in capite, oppida: quod sedes fingantur circa eam, cum omnia moueantur, ipsam non moueri. Quod Gallos huic dee ut seruirent fecerunt, significat qui semine indigeant, terram sequi oportere;  in ea quippe omnia reperiri. [2 1Kb] Quod se apud eam iactant, precipitur, inquit, qui terram colunt, ne sedeant; semper enim esse quod agant. Cymbalorum sonitus, ferramentorum iactandorum 1 1Kb] ac manuum, et eius rei crepitus, in colendo agro qui fit, significant: ideo ere, quod eam antiqui colebant ere, antequam ferrum esset inuentum. Leonem, inquit, adiungunt solutum ac mansuetum, ut ostendant esse nullum genus terre tam remotum ac uehementer ferum, quod non subigi colique conueniat. Deinde adiungit et dicit, Tellurem matrem et nominibus pluribus et cognominibus quod nominarunt, deos existimatos esse complures. Tellurem, inquit, putant esse Opem, quod opere fiat melior; Matrem, quod plurima pariat; Magnam, quod cibum pariat; Proserpinam, quod ex ea proserpant fruges; uestam quod uestiatur herbis. Sic alias deas, inquit, non absurde ad hanc reuocant. Si ergo una dea est, que quidem consulta ueritate nec ipsa est, interim quid itur in multas? Unius sint ista multa nomina, non tam dee multe quam nomina. Sed errantium maiorum auctoritas deprimit, et eumdem uarronem post hanc sententiam trepidare compellit. Adiungit enim et dicit: Cum quibus opinio maiorum de his deabus, quod plures eas putarunt esse, non pugnat. Quomodo non pugnat, cum ualde aliud sit, unam deam nomina habere multa, aliud, esse deas multas? Sed potest, inquit, fieri ut eadem res et una sit, et in ea quedam res sint plures. Concedo in uno homine esse res plures, numquid ideo et homines plures? sic in una dea esse res plures, numquid ideo et deas plures? uerum sicut uolunt, diuidant, conflent, multiplicent, replicent, implicent.

2. Hec sunt Telluris et Matris magne preclara mysteria, unde omnia referuntur ad mortalia semina et ad exercendam agriculturam. Itane ad hec relata et hunc finem habentia tympanum, turres, Galli, iactatio insana membrorum, crepitus cymbalorum, confictio leonum, uitam cuiquam pollicentur eternam? itane propterea Galli abscisi huic Magne dee seruiunt, ut significent qui semine indigeant, terram sequi oportere; quasi non eos ipsa potius seruitus semine faciat indigere? Utrum enim sequendo hanc deam, cum indigeant, semen acquirunt; an potius sequendo hanc deam, cum habeant, semen amittunt? Hoc interpretari est, an detestari? Nec attenditur, quantum maligni demones preualuerint, qui nec aliqua magna his sacris polliceri ausi sunt, et tam crudelia exigere potuerunt. Si dea terra non esset, manus ei homines operando inferrent, ut semina consequerentur per illam; non etiam sibi seuiendo, ut semina perderent propter illam. Si dea non esset, ita fecunda fieret manibus alienis, ut non cogeret hominem sterilem fieri manibus suis. Iam quod in Liberi sacris honesta matrona pudenda uirilia coronabat, spectante multitudine, ubi rubens et sudans, si est  ulla frons in hominibus, astabat forsitan et maritus; et quod in celebratione nuptiarum, super Priapi scapum noua nupta sedere iubebatur: longe contemptibiliora atque leuiora sunt [1 1Kb] pre ista turpitudine crudelissima uel crudelitate turpissima, ubi demoniacis artibus [2 1Kb] sic uterque sexus illuditur, ut neuter suo uulnere perimatur. Ibi fascinatio timetur agrorum, hic membrorum amputatio non timetur: ibi sic dehonestatur noue nupte uerecundia, ut non solum fecunditas, sed nec uirginitas adimatur; hic ita amputatur uirilitas, ut nec conuertatur in feminam, nec uir relinquatur.



CAPUT XXu.---Quam interpretationem de abscisione Atidis [3 1Kb] Grecorum sapientium doctrina repererit.

Et Atys [4 1Kb] ille non est commemoratus, nec eius ab isto interpretatio requisita est, in cuius dilectionis memoriam Gallus absciditur  . Sed docti Greci atque sapientes nequaquam rationem tam sanctam preclaramque tacuerunt. Propter uernalem quippe faciem terre, que ceteris temporibus est pulchrior, Porphyrius, philosophus nobilis, Atyn flores significare perhibuit; et ideo abscisum, quia flos decidit ante fructum . Non ergo ipsum hominem, uel quasi hominem, qui uocatus est Atys, sed uirilia eius flori comparauerunt. Ipsa quippe illo uiuente deciderunt: imo uero non deciderunt, neque decerpta, sed plane discerpta sunt; nec illo flore amisso quisquam postea fructus, sed potius sterilitas consecuta est. Quid ergo ipse reliquus? et quidquid remansit absciso, quid eo significari dicitur? quo refertur? que interpretatio inde profertur? an hec frustra moliendo nichilque inueniendo persuadent illud potius esse credendum, quod de homine castrato fama iactauit, litterisque mandatum est? Merito hinc auersatus est [5 1Kb] uarro noster, neque hoc dicere uoluit: non enim hominem doctissimum latuit.



CAPUT XXuI.---De turpitudine sacrorum Matris magne.

Itemque de mollibus eidem Matri magne contra omnem uirorum mulierumque uerecundiam consecratis, qui usque in hesternum diem madidis capillis, facie dealbata, fluentibus membris, incessu femineo per plateas uicosque Carthaginis, etiam a populis unde turpiter uiuerent exigebant  , nichil uarro dicere  uoluit, nec uspiam me legisse commemini. Defecit interpretatio, erubuit ratio, conticuit oratio. uicit Matris magne omnes deos filios, non numinis magnitudo, sed criminis. Huic monstro nec Iani monstrositas comparatur. Ille in simulacris habebat solam deformitatem, ista in sacris deformem crudelitatem; ille membra in lapidibus addita, hec in hominibus perdita. Hoc dedecus tot Iouis ipsius et tanta stupra non uincunt: ille inter femineas corruptelas uno Ganymede celum infamauit; ista tot mollibus professis et publicis et inquinauit terram, et celo fecit iniuriam. Saturnum fortasse possemus huic in isto genere turpissime crudelitatis siue conferre, siue preferre, qui patrem castrasse perhibetur: sed in Saturni sacris homines alienis manibus potius occidi, quam suis abscidi potuerunt. Deuorauit ille filios, ut pete ferunt, et physici ex hoc interpretantur quod uolunt; ut autem historia prodit, necauit: sed quod ei Peni suos filios sacrificauerunt, non recepere Romani. At uero ista magna deorum Mater etiam Romanis templis castratos intulit, atque istam seuitiam moremque seruauit; credita uires adiuuare Romanorum, exsecando uirilia uirorum. Quid sunt ad hoc malum Mercurii furta, ueneris lasciuia, stupra ac turpitudines ceterorum, que proferremus de libris, nisi quotidie cantarentur et saltarentur in theatris? sed hec quid sunt ad tantum malum, cuius magnitudo magne Matri tantummodo competebat? presertim quod illa dicuntur a petis esse conficta: quasi pete id etiam finxerint, quod ea sint diis grata et accepta. Ut ergo canerentur uel scriberentur, audacia sit uel petulantia petarum: ut uero diuinis rebus et honoribus eisdem imperantibus et extorquentibus numinibus adderentur, quid est nisi crimen deorum; imo uero confessio demoniorum, et deceptio miserorum? uerum illud quod de abscisorum consecratione Mater deorum coli meruit, non pete confinxerunt, sed horrere magis quam canere maluerunt. Hisne diis selectis quisquam consecrandus est, ut post mortem uiuat beate, quibus consecratus ante mortem honeste non potest uiuere, tam fedis superstitionibus subditus et immundis demonibus obligatus? Sed hec omnia, inquit, referuntur ad mundum. uideat ne potius ad immundum. Quid autem non potest referri ad mundum, quod esse demonstratur in mundo [1 1Kb] ? Nos autem animum querimus, qui uera religione confisus, non tanquam deum suum adoret mundum, sed tanquam opus Dei propter Deum laudet mundum; et mundanis sordibus expiatus, mundus perueniat ad Deum, qui condidit mundum.



CAPUT XXuII.---De figmentis physiologorum, qui nec ueram diuinitatem colunt, nec eo cultu quo colenda est uera diuinitas.


1. Istos uero deos selectos uidemus quidem clarius innotuisse quam ceteros; non tamen ut eorum illustrarentur merita, sed ne occultarentur opprobria: unde magis eos homines fuisse credibile est; sicut non solum petice littere, uerum etiam historice tradididerunt. Nam quod uirgilius ait,

Primus ab ethereo uenit Saturnus Olympo,
Arma Iouis fugiens, et regnis exsul ademptis: .
et que ad hanc rem pertinentia consequuntur, totam de hoc Euhemerus [1 1Kb] pandit historiam, quam Ennius in latinum uertit eloquium: unde quia plurima posuerunt, qui contra huiusmodi errores ante nos uel greco sermone uel latino scripserunt, non in eo mihi placuit immorari.

2. [XXuII.] Ipsas physiologias cum considero, quibus docti et acuti homines has res humanas conantur uertere in res diuinas, nichil uideo nisi ad temporalia terrenaque opera naturamque corpoream, uel etiamsi inuisibilem, tamen mutabilem potuisse reuocari: quod nullo modo est uerus Deus. Hoc autem si saltem religiositati congruis significationibus ageretur, esset quidem dolendum, non his uerum Deum annuntiari atque predicari; tamen aliquo modo ferendum tam feda et turpia non fieri nec iuberi: at nunc cum pro Deo uero, quo solo anima se inhabitante sit felix, nefas sit colere aut corpus aut animam; quanto magis nefarium est ista sic colere, ut nec salutem, nec decus humanum corpus aut anima colentis obtineat? Quamobrem si templo, sacerdote, sacrificio, quod uero Deo debetur, colatur aliquod elementum mundi, uel creatus aliquis spiritus, etiamsi non immundus et malus; non ideo malum est, quia illa mala sunt quibus colitur; sed quia illa sunt talia, quibus solus ille colendus sit, cui talis cultus seruitusque debetur. Si autem stoliditate uel monstrositate simulacrorum, sacrificiis homicidiorum, coronatione uirilium pudendorum, mercede stuprorum, sectione membrorum, abscisione genitalium, consecratione mollium, festis impurorum obscenorumque ludorum, unum uerum Deum, id est omnis anime corporisque creatorem, colere se quisque contendat; non ideo peccat, quia non est colendus quem colit; sed quia colendum, non ut colendus est, colit. Qui uero et rebus talibus, id est turpibus et scelestis, et non Deum uerum, id est anime corporisque factorem, sed creaturam quamuis non uitiosam colit, siue illa sit anima, siue corpus, siue anima simul et corpus, bis peccat in Deum, quod et pro ipso colit, quod non est ipse; et talibus rebus colit, qualibus nec ipse colendus est, nec non ipse. Sed hi quonam modo, id est quam turpiter nefarieque, coluerint, in promptu est. Quid autem uel quos coluerint, esset obscurum, nisi eorum testaretur historia, ea ipsa  que feda et turpia confitentur numinibus terribiliter exigentibus reddita. Unde remotis constat ambagibus, nefarios demones atque immundissimos spiritus hac omni ciuili theologia in uisendis stolidis imaginibus, et per eas possidendis etiam stultis cordibus, inuitatos  .



CAPUT XXuIII.---Quod doctrina uarronis de theologia in nulla sibi parte concordet.

Quid igitur ualet, quod uir doctissimus et acutissimus uarro uelut subtili disputatione hos omnes deos in celum et in terram redigere ac referre conatur? Non potest [1 1Kb] : fluunt de manibus, resiliunt, labuntur et decidunt. Dicturus enim de feminis, hoc est deabus: »Quoniam,« inquit, »ut in primo libro dixi de locis, duo sunt principia deorum animaduersa de celo et terra, a quo dii partim dicuntur celestes, partim terrestres: ut in superioribus initium fecimus celo, cum diximus de Iano, quem alii celum, alii dixerunt esse mundum; sic de feminis initium scribendi facimus a Tellure.« Sentio quantam molestiam tale ac tantum patiatur ingenium. Ducitur enim quadam ratione uerisimili, celum esse quod faciat, terram que patiatur; et ideo illi masculinam uim tribuit, huic femininam: et non attendit eum potius esse qui hec facit, qui utrumque fecit. Hinc etiam Samothracum nobilia mysteria in superiore libro sic interpretatur, eaque se que nec suis nota sunt scribendo expositurum eisque missurum quasi religiosissime pollicetur  . Dicit enim se ibi multis indiciis collegisse in simulacris aliud significare celum, aliud terram, aliud exempla rerum, quas Plato appellat ideas: celum Iouem, terram Iunonem, ideas Mineruam uult intelligi: celum a quo fiat aliquid, terram de qua fiat, exemplum secundum quod fiat. Qua in re omitto dicere, quod Plato illas ideas tantam uim habere dicit  , ut secundum eas non celum aliquid fecerit, sed etiam celum fatum sit. Hoc dico, istum in hoc libro selectorum deorum, rationem illam trium deorum, quibus quasi cuncta complexus est, perdidisse. Celo enim tribuit masculos deos, feminas terre: inter quas posuit Mineruam, quam supra ipsum celum ante posuerat. Deinde masculus deus Neptunus in mari est, quod ad terram potius quam ad celum pertinet. Dispater [2 1Kb] postremo, qui grece dicitur, etiam ipse masculus frater amborum, terrenus deus esse perhibetur; superiorem terram tenens, in inferiore habens Proserpinam coniugem. Quomodo ergo deos ad celum, deas ad terram referre conantur [3 1Kb] ? Quid solidum, quid constans, quid sobrium,  quid definitum habet hec disputatio? Illa autem est Tellus initium dearum, Mater scilicet magna, apud quam mollium et abscisorum seseque secantium atque iactantium insana perstrepit turpitudo: quid est ergo quod dicitur caput deorum Ianus, caput dearum Tellus? Nec ibi facit unum caput error, nec hic sanum furor  . Cur hec frustra referre nituntur ad mundum? Quod etsi possent, pro Deo uero mundum nemo pius colit [1 1Kb] : et tamen eos nec hoc posse, ueritas aperta conuincit. Referant hec potius ad homines mortuos, et ad demones pessimos, et nulla questio remanebit.



CAPUT XXIX.---Quod omnia que physiologi ad mundum partesque ipsius retulerunt, ad unum uerum Deum referre debuerint.

Namque omnia que ab eis ex istorum deorum theologia uelut physicis rationibus referuntur ad mundum, quam sine ullo scrupulo sacrilege opinionis Deo potius uero, qui fecit mundum, omnis anime et omnis corporis conditori tribuantur, aduertamus hoc modo: Nos Deum colimus, non celum et terram, quibus duabus partibus mundus hic constat: nec animam uel animas per uiuentia quecumque diffusas; sed Deum qui fecit celum et terram et omnia que in eis sunt: qui fecit omnem animam, siue quocumque modo uiuentem et sensus ac rationis expertem, siue etiam sentientem, siue etiam intelligentem.



CAPUT XXX.---Qua pietate discernatur a creaturis Creator, ne pro uno tot dii colantur, quot sunt opera unius auctoris.

Et iam ut incipiam illa unius et ueri Dei opera percurrere, propter que isti sibi dum quasi honeste conantur sacramenta turpissima et scelestissima interpretari, deos multos falsosque fecerunt: illum Deum colimus, qui naturis a se creatis et subsistendi et mouendi initia finesque constituit; qui rerum causas habet, nouit atque disponit; qui uim seminum condidit; qui rationalem animam, quod dicitur animus [2 1Kb] , quibus uoluit uiuentibus indidit; qui sermonis facultatem usumque donauit; qui munus futura dicendi, quibus placuit spiritibus impertiuit, et per quos placet ipse futura predicit, et per quos placet malas ualetudines pellit; qui bellorum quoque ipsorum, cum sic emendandum et castigandum est genus humanum, exordiis, progressibus, finibusque moderatur; qui huius mundi ignem uehementissimum et uiolentissimum pro immense nature temperamento et creauit et regit; qui uniuersarum aquarum creator et gubernator est; qui solem fecit corporalium clarissimum luminum, eique uim congruam et motum dedit; qui ipsis etiam inferis dominationem suam potestatemque non subtrahit; qui semina  et alimenta mortalium, siue arida siue liquida, naturis competentibus attributa substituit; qui terram fundat [1 1Kb] atque fecundat; qui fructus eius animalibus hominibusque largitur; qui causas non solum principales, sed etiam subsequentes nouit atque ordinat; qui lune statuit motum suum [2 1Kb] ; qui uias celestes atque terrestres locorum mutationibus prebet; qui humanis ingeniis, que creauit, etiam scientias artium uariarum ad adiuuandam uitam naturamque concessit; qui coniunctionem maris et femine ad adiutorium propagande prolis instituit; qui hominum cetibus, quem focis et luminibus adhiberent, ad facillimos usus munus terreni ignis indulsit. Ista sunt certe, que diis selectis, per nescio quas physicas interpretationes uir acutissimus atque doctissimus uarro, siue que aliunde accepit, siue que ipse coniecit, distribuere laborauit. [XXX.] Hec autem facit atque agit unus uerus Deus; sed sicut Deus, id est ubique totus [3 1Kb] , nullis inclusus locis, nullis uinculis alligatus, in nullas partes sectilis, ex nulla parte mutabilis, implens celum et terram presente potentia, non indigente [4 1Kb] natura. Sic itaque administrat omnia que creauit, ut etiam ipsa proprios exercere [5 1Kb] et agere motus sinat  . Quamuis enim nichil esse possint sine ipso, non sunt quod ipse [6 1Kb] . Agit autem multa etiam per Angelos: sed non nisi ex se ipso beatificat Angelos. Ita quamuis propter aliquas causas hominibus Angelos mittat: non tamen ex Angelis homines, sed ex se ipso, sicut Angelos, beatificat. Ab hoc uno et uero Deo uitam speramus eternam.



CAPUT XXXI.---Quibus proprie beneficiis Dei, excepta generali largitate, sectatores ueritatis utantur.

Habemus enim ab illo, preter huiuscemodi beneficia, que ex hac, de qua nonnulla diximus, administratione nature bonis malisque largitur, magnum et bonorum proprium magne dilectionis indicium. Quanquam enim, quod sumus, quod uiuimus, quod celum terramque conspicimus, quod habemus mentem atque rationem, qua eum ipsum, qui hec omnia condidit, inquiramus, nequaquam ualeamus actioni sufficere gratiarum: tamen quod nos oneratos obrutosque peccatis, et a contemplatione sue lucis auersos, ac tenebrarum, id est iniquitatis, dilectione cecatos, non omnino deseruit, misitque nobis uerbum suum, qui est eius unicus Filius, quo pro nobis assumpta carne nato atque passo, quanti Deus hominem penderet nosceremus, atque illo sacrificio singulari a peccatis omnibus mundaremur, eiusque Spiritu in cordibus nostris dilectione diffusa, omnibus difficultatibus superatis in eternam requiem et contemplationis  eius ineffabilem dulcedinem ueniremus, que corda, quot lingue ad agendas ei gratias satis esse contenderint?



CAPUT XXXII.---Quod sacramentum redemptionis Christi nullis retro temporibus defuerit, semperque sit diuersis significationibus predicatum.

Hoc mysterium uite eterne iam inde ab exordio generis humani per quedam signa et sacramenta temporibus congrua, quibus oportuit, per Angelos predicatum est  . Deinde populus Hebreus in unam quamdam rempublicam, que hoc sacramentum ageret, congregatus est; ubi per quosdam scientes, per quosdam nescientes, id quod ex aduentu Christi usque nunc et deinceps agitur, prenuntiaretur esse uenturum: sparsa etiam postea eadem gente [1 1Kb] per gentes propter testimonium Scripturarum, quibus eterna salus in Christo futura predicta est. Omnes enim non solum prophetie, que in uerbis sunt; nec tantum precepta uite, que mores pietatemque conformant [2 1Kb] , atque illis litteris continentur; uerum etiam sacra, sacerdotia, tabernaculum, siue templum, altaria, sacrificia, cerimonie, dies festi, et quidquid aliud ad eam seruitutem pertinet, que Deo debetur, et grece proprie dicitur, ea significauerunt et prenuntiauerunt [3 1Kb] que, propter eternam uitam fidelium in Christo et impleta credimus, et impleri cernimus, et implenda confidimus  .



CAPUT XXXIII.---Quod per solam christianam religionem manifestari potuerit fallacia spirituum malignorum, de hominum errore gaudentium.

Per hanc ergo religionem unam et ueram potuit aperiri, deos Gentium esse immundissimos demones, sub defunctarum occasionibus animarum uel creaturarum specie mundanarum deos se putari cupientes, et quasi diuinis honoribus eisdemque scelestis ac turpibus rebus superba impuritate letantes, atque ad uerum Deum conuersionem humanis animis inuidentes. Ex quorum immanissimo et impiissimo dominatu homo liberatur, cum credit in eum qui prebuit ad exsurgendum tante humilitatis exemplum, quanta illi superbia ceciderunt. Hinc sunt non solum illi, de quibus multa iam diximus, et alii atque alii similes ceterarum gentium atque terrarum; sed etiam hi, de quibus nunc agimus, tanquam in senatum deorum selecti; sed plane selecti nobilitate criminum, non dignitate uirtutum. Quorum sacra uarro dum quasi ad naturales rationes referre conatur, querens honestare res turpes, quomodo his quadret et consonet, non potest inuenire: quoniam non sunt ipse illorum sacrorum cause quas putat, uel potius uult putari. Nam si non  solum ipse, uerum etiam quelibet alie huius generis essent, quamuis nichil ad Deum uerum uitamque eternam, que in religione querenda est, pertinerent; tamen qualicumque de rerum natura reddita ratione, aliquantulum mitigarent offensionem, quam non intellecta in sacris aliqua uelut turpitudo aut absurditas fecerat; sicut in quibusdam theatrorum fabulis uel delubrorum mysteriis facere conatus est: ubi non theatra delubrorum similitudine absoluit, sed theatrorum potius similitudine delubra damnauit; tamen utcumque conatus est, ut sensum horribilibus rebus offensum uelut naturalium causarum ratione reddita deliniret [1 1Kb] .



CAPUT XXXIu.---De libris Nume Pompilii, quos senatus, ne sacrorum cause, quales in eis habebantur, innotescerent, iussit incendi.

Sed contra inuenimus, sicut ipse uir doctissimus prodidit, de Nume Pompilii libris redditas sacrorum causas nullo modo potuisse tolerari, nec dignas habitas, que non solum lecte innotescerent religiosis, sed saltem scripte reconderentur in tenebris. Iam enim dicam, quod in tertio huius operis libro me suo loco dicturum esse promiseram . Nam, sicut apud eumdem uarronem legitur in libro de Cultu deorum, »Terentius quidam cum haberet [2 1Kb] ad Ianiculum fundum, et bubulcus eius iuxta sepulcrum Nume Pompilii traiiciens aratrum eruisset ex terra libros eius, ubi sacrorum institutorum scripte erant cause, in Urbem pertulit ad pretorem. At ille cum inspexisset principia, rem tantam detulit ad senatum. Ubi cum primores quasdam causas legissent, cur quidque in sacris fuerit institutum, Nume mortuo senatus assensus est, eosque libros tanquam religiosi patres conscripti, pretor ut combureret, censuerunt«  . Credat quisque quod putat: imo uero dicat quod dicendum suggesserit uesana contentio, quilibet tante impietatis defensor egregius. Me admonere sufficiat, sacrorum causas a rege Pompilio, Romanorum sacrorum institutore, conscriptas, nec populo, nec senatui, nec saltem ipsis sacerdotibus innotescere debuisse, ipsumque Numam Pompilium curiositate illicita ad ea demonum peruenisse secreta, que ipse quidem scriberet, ut haberet unde legendo commoneretur: sed ea tamen, cum rex esset, qui minime quemquam metueret, nec docere aliquem, nec delendo uel quoquo modo consumendo perdere auderet; ita quod scire neminem uoluit, ne homines nefaria doceret, uiolare autem timuit, ne demones iratos haberet, obruit ubi tutum putauit, sepulcro suo propinquare aratrum posse non credens. Senatus autem cum religiones formidaret damnare maiorum, et ideo Nume assentiri cogeretur; illos tamen libros tam perniciosos esse iudicauit, ut nec obrui rursus iuberet, ne humana curiositas multo uehementius rem iam proditam quereret, sed flammis aboleri nefanda [3 1Kb]  monumenta: ut, quia iam necesse esse existimabant sacra illa facere, tolerabilius erraretur causis eorum ignoratis, quam cognitis ciuitas turbaretur.



CAPUT XXXu.---De hydromantia, per quam Numa, uisis quibusdam demonum imaginibus, ludificabatur.

Nam et ipse Numa, ad quem nullus Dei propheta, nullus sanctus angelus mittebatur, hydromantiam facere compulsus est, ut in aqua uideret imagines deorum, uel potius ludificationes demonum, a quibus audiret quid in sacris constituere atque obseruare deberet. Quod genus diuinationis idem uarro a Persis dicit allatum, quo [1 1Kb] et ipsum Numam, et postea Pythagoram philosophum usum fuisse commemorat: ubi adhibito sanguine etiam inferos perhibet sciscitari [2 1Kb] ; et grece dicit uocari: que siue hydromantia, siue necromantia dicatur, idipsum est, ubi uidentur mortui diuinare. Quibus hec artibus fiant, ipsi uiderint. Nolo enim dicere has artes etiam ante nostri Saluatoris aduentum in ipsis ciuitatibus Gentium legibus solere prohiberi, et pena seuerissima uindicari. Nolo, inquam, hoc dicere: fortassis enim talia tunc licebant. His tamen artibus dicit sacra illa Pompilius, quorum sacrorum facta prodidit, causas obruit; ita timuit et ipse quod didicit: quarum causarum proditos libros senatus incendit. Quid mihi ergo uarro illorum sacrorum alias nescio quas causas uelut physicas interpretatur; quales si libri illi habuissent, non utique arsissent; aut et istos uarronis ad Cesarem pontificem scriptos  atque editos patres conscripti similiter incendissent? Quod ergo aquam egesserit, id est exportauerit, Numa Pompilius, unde hydromantiam faceret, ideo nympham Egeriam coniugem dicitur habuisse, quemadmodum in supradicto libro uarronis exponitur  . Ita enim solent res geste aspersione mendaciorum in fabulas uerti. In  illa igitur hydromantia curiosissimus ille rex Romanus et sacra didicit, que in libris suis pontifices haberent; et eorum causas, quas preter se neminem scire uoluit. Itaque eas seorsum scriptas secum quodammodo mori fecit, quando ita subtrahendas hominum notitie sepeliendasque curauit. Aut ergo demonum illic tam sordide et noxie cupiditates erant conscripte, ut ex his tota illa theologia ciuilis etiam apud tales homines exsecrabilis appareret, qui tam multa in ipsis sacris erubescenda susceperant aut illi omnes nichil aliud quam homines mortui prodebantur, quos tam prolixi [1 1Kb] temporis uetustate fere omnes populi Gentium deos immortales esse crediderant: cum et talibus sacris iidem illi demones oblectarentur, qui se colendos pro ipsis mortuis, quos deos putari fecerant quibusdam fallacium miraculorum attestationibus, supponebant. Sed occulta Dei ueri prouidentia factum est, ut et Pompilio amico suo illis conciliati artibus, quibus hydromantia fieri potuit, cuncta illa confiteri permitterentur; et tamen ut moriturus incenderet ea potius, quam obrueret, admonere non permitterentur: qui ne innotescerent, nec aratro, quo sunt eruta, obsistere potuerunt, nec stilo uarronis, quo ea que de hac re gesta sunt, in nostram memoriam peruenerunt. Non enim possunt quod non sinuntur efficere: sinuntur autem alto Dei summi iustoque iudicio pro meritis eorum, quos ab eis uel affligi tantum, uel etiam subiici ac decipi iustum est. Quam uero perniciose uel a cultu uere diuinitatis aliene ille littere iudicate sint, hinc intelligi potest, quod eas maluit senatus incendere, quas Pompilius occultauit, quam timere quod timuit qui hoc [2 1Kb] audere non potuit. Qui ergo uitam nec modo habere uult piam, talibus sacris querat eternam [3 1Kb] . Qui autem cum malignis demonibus non uult habere societatem, non superstitionem, qua coluntur, noxiam pertimescat: sed ueram religionem, qua produntur et uincumtur, agnoscat.



LIBER OCTAuUS. uenit ad tertium genus theologie, que dicitur naturalis, deque diis eo pertinentibus questionem, an istorum uidelicet deorum cultus prosit ad consequendam uitam beatam, que post mortem futura est, discutiendam suscipit cum Platonicis, qui ceterorum philosophorum sunt facile principes et ad fidei christiane ueritatem propius accedentes. Atque hic primum refellit Apuleium et quicumque alii cultum demonibus tanquam internuntiis et interpretibus inter deos et homines impendi uolunt; ostendens ipsos demones quos uitiis obnoxios esse, et que probi prudentesque homines auersantur et damnant, id est, sacrilega petarum figmenta, ludibria theatrica, magicarum artium maleficia et scelera importasse, iisque omnino fauere et delectari compertum est, nulla posse ratione diis bonis homines conciliare.



CAPUT PRIMUM.---De questione naturalis theologie cum philosophis excellentioris scientie discutienda.

Nunc intentiore nobis opus est animo multo quam erat in superiorum solutione questionum et explicatione librorum. De theologia quippe, quam naturalem uocant, non cum quibuslibet hominibus ; sed cum philosophis est habenda collatio: quorum ipsum nomen si latine interpretemur, amorem sapientie profitetur  . Porro si sapientia Deus est, per quem  facta sunt omnia, sicut diuina auctoritas ueritasque monstrauit , uerus philosophus est amator Dei. Sed quia res ipsa, cuius hoc nomen est, non est in omnibus qui hoc nomine gloriantur   : profecto ex omnibus, quorum sententias et litteris nosse potuimus, eligendi sunt cum quibus non indigne questio ista tractetur. Neque enim hoc opere omnes omnium philosophorum uanas opiniones refutare suscepi, sed eas tantum que ad theologiam pertinent, quo uerbo greco significari intelligimus de diuinitate rationem siue sermonem: nec eas omnium, sed eorum tantum, qui cum et esse diuinitatem et humana curare consentiant, non tamen sufficere unius incommutabilis Dei cultum ad uitam adipiscendam, etiam post mortem, beatam, sed multos, ab illo sane uno conditos atque institutos, ob eam causam colendos putant. Hi iam etiam uarronis opinionem ueritatis propinquitate transcendunt: siquidem ille totam theologiam naturalem usque ad mundum istum uel eius animam extendere potuit: isti uero supra omnem anime naturam confitentur Deum, qui non solum mundum istum uisibilem, qui sepe celi et terre nomine nuncupatur, sed etiam omnem omnino animam fecerit; et qui rationalem et intellectualem, cuius generis anima humana est, participatione sui luminis incommutabilis et incorporei beatam facit. Hos philosophos Platonicos appellatos, a Platone doctore uocabulo deriuato, nullus qui hec uel tenuiter audiuit, ignorat. De hoc igitur Platone, que necessaria presenti questioni existimo, breuiter attingam, prius illos commemorans, qui eum in eodem genere litterarum tempore precesserunt.



CAPUT II.---De duobus philosophorum generibus, id est, Italico et Ionico, eorumque auctoribus.

Quantum enim attinet ad litteras grecas, que lingua inter ceteras gentium clarior habetur  , duo philosophorum genera traduntur; unum Italicum, ex ea parte Italie, que quondam magna Grecia nuncupata est; alterum Ionicum, in eis terris, ubi et nunc Grecia nominatur. Italicum genus auctorem habuit Pythagoram Samium, a quo etiam ferunt ipsum philosophie nomen exortum. Nam cum antea Sapientes appellarentur, qui modo quodam laudabilis uite aliis prestare uidebantur; iste interrogatus, quid profiteretur, Philosophum se esse respondit, id est studiosum uel amatorem sapientie: quoniam sapientem profiteri, arrogantissimum uidebatur  . Ionici uero generis princeps fuit Thales Milesius, unus illorum septem qui appellati sunt Sapientes  . Sed illi sex uite genere distinguebantur, et quibusdam preceptis ad bene uiuendum accommodatis: iste autem Thales, ut  successores etiam propagaret, rerum naturam scrutatus suasque disputationes litteris mandans eminuit; maximeque admirabilis exstitit, quod astrologie numeris comprehensis, defectus solis et lune etiam predicere potuit  . Aquam tamen putauit rerum esse principium, et hinc omnia elementa mundi ipsumque mundum, et que in eo gignuntur, existere. Nihil autem huic operi, quod mundo considerato tam admirabile aspicimus, ex diuina mente preposuit. Huic successit Anaximander, eius auditor, mutauitque de rerum natura opinionem. Non enim ex una re, sicut Thales ex humore, sed ex suis propriis principiis quasque res nasci putauit. Que rerum principia singularum esse credidit infinita, et innumerabiles mundos gignere, et quecumque in eis oriuntur; eosque mundos modo dissolui, modo iterum gigni existimauit, quanta quisque etate sua manere potuerit; nec ipse aliquid diuine menti in his rerum operibus tribuens. Iste Anaximenem discipulum et successorem reliquit: qui omnes rerum causas infinito eri dedit: nec deos negauit, aut tacuit; non tamen ab ipsis erem factum, sed ipsos ex ere ortos credidit. Anaxagoras uero, eius auditor, harum rerum omnium, quas uidemus, effectorem diuinum animum sensit; et dixit ex infinita materia, que constaret similibus [1 1Kb] inter se particulis, rerum omnium genera pro modulis et speciebus propriis singula fieri [2 1Kb] , sed animo faciente diuino. Diogenes quoque  , Anaximenis alter auditor, erem quidem dixit rerum esse materiam, de qua omnia fierent; sed eum esse compotem diuine rationis, sine qua nichil ex eo fieri posset. Anaxagore successit auditor eius Archelaus: etiam ipse de particulis inter se similibus, quibus singula queque fierent, ita putauit constare omnia, ut inesse etiam mentem diceret, que corpora eterna [3 1Kb] , id est illas particulas, coniungendo et dissipando ageret omnia. Socrates huius discipulus fuisse perhibetur, magister Platonis, propter quem breuiter cuncta ista recolui.



CAPUT III.---De Socratica disciplina.

Socrates ergo primus uniuersam philosophiam ad corrigendos componendosque mores flexisse memoratur; cum ante illum omnes magis physicis, id est, naturalibus, rebus perscrutandis operam maximam impenderent  . Non mihi autem uidetur posse ad liquidum colligi, utrum Socrates, ut hoc faceret, tedio rerum obscurarum et incertarum ad aliquid apertum et certum reperiendum animum intenderit, quod esset beate uite necessarium; propter quam unam omnium philosophorum inuigilasse ac laborasse uidetur  industria: an uero, sicut de illo quidam beneuolentius suspicantur [1 1Kb] , nolebat immundos terrenis cupiditatibus animos se extendere in diuina conari [2 1Kb] . Quandoquidem ab eis causas rerum uidebat inquiri, quas primas atque summas nonnisi in unius ac summi Dei [3 1Kb] uoluntate esse credebat: unde non eas putabat nisi mundata mente posse comprehendi; et ideo purgande bonis moribus uite censebat instandum, ut deprimentibus libidinibus exoneratus animus naturali uigore in eterna se attolleret, naturamque incorporei et incommutabilis luminis, ubi cause omnium factarum naturarum stabiliter uiuunt, intelligentie puritate conspiceret  . Constat eum tamen imperitorum stultitiam scire se aliquid opinantium, etiam in ipsis moralibus questionibus, quo totum animum intendisse uidebatur, uel confessa ignorantia sua, uel dissimulata scientia, lepore mirabili disserendi et acutissima urbanitate agitasse atque uersasse. Unde et concitatis inimicitiis calumniosa criminatione damnatus, morte mulctatus est. Sed eum postea illa ipsa, que publice damnauerat, Atheniensium ciuitas publice luxit, in duos accusatores eius  usque adeo populi indignatione conuersa, ut unus eorum oppressus ui multitudinis interiret, exsilio autem uoluntario atque perpetuo penam similem alter euaderet. Tam preclara igitur uite mortisque fama Socrates reliquit plurimos sue philosophie sectatores, quorum certatim studium fuit in questionum moralium disceptatione uersari, ubi agitur de summo bono, quo fieri homo beatus potest [4 1Kb] . Quod in Socratis disputationibus, dum omnia mouet, asserit, destruit, quoniam non euidenter apparuit; quod cuique placuit, inde sumpserunt, et ubi cuique uisum est, constituerunt finem boni. Finis autem boni appellatur, quo quisque cum peruenerit, beatus est. Sic autem diuersas inter se Socratici de isto fine sententias habuerunt, ut  quidam summum bonum esse dicerent uoluptatem, sicut Aristippus; quidam uirtutem, sicut Antisthenes. Sic alii atque alii aliud atque aliud opinati sunt: quos commemorare longum est  .



CAPUT Iu.---De precipuo inter Socratis discipulos Platone, qui omnem philosophiam triplici partitione distinxit.

Sed inter discipulos Socratis, non quidem immerito, excellentissima gloria claruit, qui [5 1Kb] omnino ceteros obscuraret, Plato. Qui cum esset Atheniensis, honesto apud suos loco natus, et ingenio mirabili longe suos condiscipulos anteiret; parum tamen putans perficiende philosophie sufficere se ipsum ac Socraticam  disciplinam, quam longe lateque potuit peregrinatus est, quaquauersum eum alicuius nobilitate scientie percipiende fama rapiebat. Itaque et in Aegypto didicit quecumque illic magna habebantur atque docebantur, et inde in eas Italie partes ueniens ubi Pythagoreorum fama celebrabatur, quidquid Italice philosophie tunc florebat, auditis eminentioribus in ea doctoribus facillime comprehendit. Et quia magistrum Socratem singulariter diligebat, eum loquentem fere in omnibus sermonibus suis faciens, etiam illa que uel ab aliis didicerat, uel ipse quanta potuerat intelligentia uiderat, cum illius lepore et moralibus disputationibus temperauit. Itaque cum studium sapientie in actione et contemplatione uersetur, unde una pars eius actiua, altera contemplatiua dici potest; quarum actiua ad agendam uitam, id est, ad mores instituendos, pertinet, contemplatiua autem ad conspiciendas nature causas et sincerissimam ueritatem: Socrates in actiua excelluisse memoratur; Pythagoras uero magis contemplatiue, quibus potuit intelligentie uiribus, institisse  . Proinde Plato utrumque iungendo philosophiam perfecisse laudatur, quam in tres partes distribuit: unam moralem, que maxime in actione uersatur; alteram naturalem, que contemplationi deputata est; tertiam rationalem, qua uerum disterminatur a falso: que licet utrique, id est actioni et contemplationi, sit necessaria, maxime tamen contemplatio perspectionem sibi uindicat ueritatis. Ideo hec tripartitio non est contraria illi distinctioni, qua intelligitur omne studium sapientie in actione et contemplatione consistere. Quid autem in his uel de his singulis partibus Plato senserit, id est, ubi finem omnium actionum, ubi causam omnium naturarum, ubi lumen omnium rationum esse cognouerit uel crediderit, disserendo explicare et longum esse arbitror, et temere affirmandum esse non arbitror. Cum enim magistri sui Socratis, quem facit in suis uoluminibus disputantem, notissimum morem dissimulande scientie uel opinionis sue seruare affectat, quia et illi ipse mos placuit, factum est ut etiam ipsius Platonis de rebus magnis sententie non facile perspici possint. Ex his tamen que apud eum leguntur, siue que dixit [1 1Kb] , siue que ab aliis dicta esse narrauit atque conscripsit, que sibi placita uiderentur, quedam commemorari et huic operi inseri oportet a nobis, uel ubi suffragatur religioni uere, quam fides nostra suscipit ac defendit, uel ubi ei uidetur esse contrarius, quantum ad istam de uno Deo et pluribus pertinet questionem, propter uitam, que post mortem futura est, ueraciter beatam [2 1Kb] . Fortassis enim qui Platonem ceteris philosophis gentium longe recteque prelatum acutius atque ueracius intellexisse atque secuti esse fama celebriore laudantur, aliquid tale de Deo sentiunt, ut in illo inueniatur et causa subsistendi, et ratio intelligendi, et ordo uiuendi:  quorum trium, unum ad naturalem, alterum ad rationalem, tertium ad moralem partem intelligitur pertinere. Si enim homo ita creatus est, ut per id quod in eo precellit, attingat illud, quod cuncta precellit, id est, unum uerum optimum Deum, sine quo nulla natura subsistit, nulla doctrina instruit, nullus usus expedit: ipse queratur, ubi nobis secura [1 1Kb] sunt omnia; ipse cernatur, ubi nobis certa sunt omnia; ipse diligatur, ubi nobis recta sunt omnia.



CAPUT u.---Quod de theologia cum Platonicis potissimum disceptandum sit, quorum opinioni omnium philosophorum postponenda sint dogmata.

Si ergo Plato Dei huius imitatorem, cognitorem, amatorem dixit esse sapientem, cuius participatione sit beatus, quid opus est excutere ceteros? Nulli nobis, quam isti, propius accesserunt  . Cedat eis igitur non solum theologia illa fabulosa deorum criminibus oblectans animos impiorum; nec solum etiam illa ciuilis, ubi impuri demones terrestribus gaudiis deditos populos deorum nomine seducentes, humanos errores tanquam suos diuinos honores habere uoluerunt, ad spectandos suorum criminum ludos cultores suos tanquam ad suum cultum studiis immundissimis excitantes [2 1Kb] , et sibi delectabiliores ludos de ipsis spectatoribus exhibentes: ubi si qua uelut honesta geruntur in templis, coniuncta sibi theatrorum obscenitate turpantur; et quecumque turpia geruntur in theatris, comparata sibi templorum feditate laudantur. Et ea que uarro ex his sacris, quasi ad celum et terram rerumque mortalium semina et actus interpretatus est; quia nec ipsa illis ritibus significantur, que ipse insinuare conatur; et ideo ueritas conantem non sequitur: et si ipsa essent, tamen anime rationali ea, que infra illam naturali ordine constituta sunt, pro deo suo colenda non essent; nec sibi preferre debuit, tanquam deos, eas res, quibus ipsam pretulit uerus Deus. Et ea, que Numa Pompilius reuera ad sacra eiusmodi pertinentia secum sepeliendo curauit abscondi, et aratro eruta senatus iussit incendi. In eo genere sunt etiam illa, ut aliquid de Numa mitius suspicemur, que Alexander Macedo scribit ad matrem, sibi a magno antistite sacrorum Aegyptiorum quodam Leone patefacta  : ubi non Picus et Faunus et Aeneas et Romulus, uel etiam Hercules et Aesculapius et Liber Semela 1 natus, et Tyndaride fratres, et si quos alios ex mortalibus pro diis habent, sed ipsi etiam maiorum [3 1Kb] gentium dii, quos Cicero in Tusculanis tacitis nominibus  uidetur attingere , Iupiter, Iuno, Saturnus, uulcanus, uesta, et alii plurimi, quos uarro conatur ad mundi partes siue elementa transferre, homines fuisse produntur. Timens enim et ille quasi reuelata mysteria, petens admonet Alexandrum, ut cum ea matri conscripta insinuauerit, flammis iubeat concremari. Non solum ergo ista, que due theologie, fabulosa continet et ciuilis, Platonicis philosophis cedant, qui uerum Derum, et rerum auctorem, et ueritatis illustratorem, et beatitudinis largitorem esse dixerunt: sed alii quoque philosophi, qui corporalia nature principia corpori deditis mentibus opinati sunt, cedant his tantis et tanti Dei cognitoribus uiris [1 1Kb] , ut Thales in humore, Anaximenes in ere, Stoici in igne, Epicurus in atomis, hoc est minutissimis corpusculis, que nec diuidi nec sentiri queunt, et quicumque alii, quorum enumerationi immorari non est necesse, siue simplicia, siue coniuncta corpora, siue uita carentia, siue uiuentia, sed tamen corpora, causam principiumque rerum esse dixerunt. Nam quidam eorum a rebus non uiuis res uiuas fieri posse crediderunt, sicut Epicurei: quidam uero a uiuente quidem et uiuentia et non uiuentia, sed tamen a corpore corpora. Nam Stoici ignem, id est corpus unum ex his quatuor elementis, quibus uisibilis mundus hic constat, et uiuentem, et sapientem, et ipsius mundi fabricatorem atque omnium que in eo sunt, eumque omnino ignem deum esse putauerunt. Hi et ceteri similes eorum id solum cogitare potuerunt, quod cum eis corda eorum obstricta carnis sensibus fabulata sunt. In se quippe habebant quod non uidebant, et apud se imaginabantur quod foris uiderant, etiam quando non uidebant, sed tantummodo cogitabant. Hoc autem in conspectu talis cogitationis iam non est corpus, sed similitudo corporis. Illud autem unde uidetur in animo hec similitudo corporis, nec corpus est, nec similitudo corporis; et unde uidetur, atque utrum pulchra an deformis sit iudicatur, profecto est melius quam ipsa que iudicatur. Hec mens hominis et [2 1Kb] rationalis anime natura est, que utique corpus non est; si iam illa corporis similitudo, cum in animo cogitantis aspicitur atque iudicatur, nec ipsa corpus est. Non est ergo nec terra, nec aqua, nec er, nec ignis: quibus quatuor corporibus, que dicuntur quatuor elementa, mundum corporeum uidemus esse compactum. Porro si noster animus corpus non est, quomodo Deus creator animi corpus est? Cedant ergo et isti, ut dictum est Platonicis: cedant et illi, quos quidem puduit dicere Deum corpus esse, uerumtamen eiusdem nature, cuius ille est, animos nostros esse putauerunt. Ita non eos mouit tanta mutabilitas anime, quam Dei nature tribuere nefas est. Sed dicunt, Corpore mutatur anime natura; nam per se ipsam incommutabilis est. Poterant isti dicere, Corpore aliquo uulneratur caro; nam per se ipsam inuulnerabilis est. Prorsus quod mutari non potest, nulla re potest: ac per hoc quod corpore  mutari potest, aliqua re potest, et ideo incommutabile recte dici non potest.



CAPUT uI.---De Platonicorum sensu in ea parte philosophie, que physica nominatur.

uiderunt ergo isti philosophi, quos ceteris non immerito fama atque gloria prelatos uidemus, nullum corpus esse Deum: et ideo cuncta corpora transcenderunt querentes Deum. uiderunt quidquid mutabile est, non esse summum Deum: et ideo omnem animam mutabilesque omnes spiritus transcenderunt, querentes summum Deum. Deinde uiderunt omnem speciem in re quacumque mutabili, qua est quidquid illud est, quoquo modo et qualiscumque natura est, non esse posse nisi ab illo qui uere est, quia incommutabiliter est. Ac per hoc siue uniuersi mundi corpus, figuras, qualitates, ordinatumque motum, et elementa disposita a celo usque ad terram, et quecumque corpora in eis sunt; siue omnem uitam, uel que nutrit et continet, qualis est in arboribus; uel que et hoc habet et sentit, qualis est in pecoribus; uel que et hec habet et intelligit, qualis est in hominibus; uel que nutritorio subsidio non indiget, sed tantum continet, sentit, intelligit, qualis est in Angelis, nisi ab illo esse non posse qui simpliciter est: quia non aliud illi est esse, aliud uiuere, quasi possit esse non uiuens; nec aliud illi est uiuere, aliud intelligere, quasi possit uiuere non intelligens; nec aliud illi est intelligere, aliud beatum esse, quasi possit intelligere et non beatus esse; sed quod est illi uiuere, intelligere, beatum esse, hoc est illi esse. Propter hanc incommutabilitatem et simplicitatem intellexerunt eum et omnia ista fecisse, et ipsum a nullo fieri potuisse. Considerauerunt enim, quidquid est, uel corpus esse, uel uitam; meliusque aliquid uitam esse, quam corpus; speciemque corporis esse sensibilem, intelligibilem uite. Proinde intelligibilem speciem sensibili pretulerunt. Sensibilia dicimus, que uisu tactuque corporis sentiri queunt: intelligibilia, que conspectu mentis intelligi possunt [1 1Kb] . Nulla est enim pulchritudo corporalis, siue in statu corporis, sicut est figura, siue in motu, sicut est cantilena, de qua non animus iudicet. Quod profecto non posset, nisi melior in illo esset hec species, sine tumore molis, sine strepitu uocis, sine spatio uel loci uel temporis. Sed ibi quoque nisi mutabilis esset, non alius alio melius de specie sensibili iudicaret: melius ingeniosior quam tardior, melius peritior quam imperitior, melius exercitatior quam minus exercitatus, et idem ipse unus cum proficit, melius utique posteaquam prius. Quod autem recipit magis [2 1Kb] et minus, sine dubitatione mutabile est. Unde ingeniosi et docti et in his exercitati homines facile collegerunt, non esse in eis rebus primam speciem, ubi mutabilis esse conuincitur. Cum igitur in eorum conspectu et corpus et animus magis minusque speciosa essent, et si omni specie carere possent, omnino nulla essent, uiderunt esse aliquid ubi prima esset et incommutabilis   , et ideo nec comparabilis: atque ibi esse rerum principium rectissime crediderunt, quod factum non esset, et ex quo facta cuncta essent. Ita quod notum est Dei, ipse manifestauit eis, cum ab eis inuisibilia eius, per ea que facta sunt intellecta conspecta sunt; sempiterna quoque uirtus eius et diuinitas : a quo etiam uisibilia et temporalia cuncta creata sunt [1 1Kb] . Hec de illa parte quam physicam, id est naturalem, nuncupant, dicta sint.



CAPUT uII.---Quanto excellentiores ceteris in logica, id est rationali philosophia, Platonici sint habendi.

Quod autem attinet ad doctrinam, ubi altera pars uersatur, que ab eis logica, id est rationalis, uocatur; absit ut his comparandi uideantur, qui posuerunt iudicium ueritatis in sensibus corporis, eorumque infidis et fallacibus regulis omnia que discuntur metienda esse censuerunt, ut Epicurei, et quicumque alii tales; ut etiam ipsi Stoici, qui cum uehementer amauerint solertiam disputandi, quam dialecticam nominant, a corporis sensibus eam ducendam putarunt; hinc asseuerantes animum concipere notiones, quas appellant earum rerum scilicet quas definiendo explicant; hinc propagari atque connecti totam discendi docendique rationem. Ubi ego multum mirari soleo, cum pulchros dicant non esse nisi sapientes, quibus sensibus corporis istam pulchritudinem uiderint, qualibus oculis carnis formam sapientie decusque conspexerint. Hi uero, quos merito ceteris anteponimus, discreuerunt ea que mente conspiciuntur, ab iis que sensibus attinguntur; nec sensibus adimentes quod possunt, nec eis dantes ultra quam possunt. Lumen autem mentium esse dixerunt ad discenda omnia, eumdem ipsum Deum a quo facta sunt omnia.



CAPUT uIII.---Quod etiam in morali philosophia Platonici obtineant principatum.

Reliqua est pars moralis, quam greco uocabulo dicunt , ubi queritur de summo bono, quo referentes omnia que agimus, et quod non propter aliud, sed propter se ipsum appetentes, idque adipiscentes, nichil quo beati simus, ulterius requiramus. Ideo quippe et finis est dictus, quia propter hunc cetera uolumus, ipsum autem nonnisi propter ipsum. Hoc ergo beatificum bonum alii a corpore, alii ab animo, alii ab utroque in homine esse dixerunt [2 1Kb] . uidebant quippe ipsum hominem constare ex animo et corpore, et ideo ab alterutro istorum duûm, aut ab utroque bene sibi esse posse credebant, finali quodam bono, quo beati essent, quo cuncta que agebant referrent, atque id [3 1Kb] quo referendum esset non ultra quererent. Unde illi qui dicuntur addidisse tertium genus bonorum, quod appellatur extrinsecus, sicuti est honor,  gloria, pecunia, et si quid huiusmodi, non sic addiderunt, ut finale esset, id est propter se ipsum appetendum, sed propter aliud; bonumque esset hoc genus bonis [1 1Kb] , malum autem malis. Ita bonum hominis, qui uel ab animo, uel a corpore, uel ab utroque expetiuerunt, nichil aliud quam ab homine expetendum esse putauerunt. Sed qui id appetiuerunt a corpore, a parte hominis deteriore; qui uero ab animo, a parte meliore; qui autem ab utroque, a toto homine. Siue ergo a parte qualibet, siue a toto, non nisi ab homine. Nec iste differentie, quoniam tres sunt, ideo tres, sed multas dissensiones philosophorum sectasque fecerunt: quia et de bono corporis, et de bono animi, et de bono utriusque diuersi diuersa opinati sunt  . Cedant igitur hi omnes illis philosophis, qui non dixerunt beatum esse hominem fruentem corpore, uel fruentem animo, sed fruentem Deo: non sicut corpore uel se ipso animus, aut sicut amico amicus, sed sicut luce oculus; si aliquid ab his ad illa similitudinis afferendum est [2 1Kb] , quod quale sit, si Deus ipse adiuuerit, alio loco, quantum per nos fieri poterit, apparebit. [IX.] Nunc satis sit commemorare, Platonem determinasse finem boni esse, secundum uirtutem uiuere, et ei soli euenire posse, qui notitiam Dei habeat et imitationem; nec esse aliam ob causam beatum. Ideoque non dubitat hoc esse philosophari, amare Deum; cuius natura sit incorporalis. Unde utique colligitur, tunc fore beatum studiosum sapientie , cum Deo frui ceperit. Quamuis enim non continuo beatus sit, qui eo fruitur quod amat; multi enim amando ea que amanda non sunt, miseri sunt, et miseriores cum fruuntur: nemo tamen beatus est, qui eo quod amat non fruitur. Nam et ipsi qui res non amandas amant, non se beatos amando putant, sed fruendo. Quisquis ergo fruitur eo quod amat, uerumque et summum bonum amat, quis eum beatum nisi miserrimus negat? ipsum autem uerum ac summum bonum Plato dicit Deum, unde uult esse philosophum amatorem Dei, ut, quoniam philosophia ad beatam uitam tendit fruens Deo sit beatus qui Deum amauerit.



CAPUT IX.---De ea philosophia que ad ueritatem fidei christiane propius accessit.

Quicumque igitur philosophi de Deo summo et uero ista senserunt, quod et rerum creatarum sit effector, et lumen cognoscendarum, et bonum agendarum; quod ab illo nobis sit et principium nature, et ueritas doctrine, et felicitas uite; siue Platonici accommodatius nuncupentur, siue quodlibet aliud secte sue nomen imponant; siue tantummodo Ionici generis, qui in eis precipui fuerunt, ista senserint, sicut idem Plato, et qui eum bene intellexerunt; siue etiam Italici, propter Pythagoram et Pythagoreos, et si qui forte alii eiusdem sententie identidem fuerunt; siue aliarum quoque gentium, qui sapientes uel philosophi  habiti sunt, Atlantici Libyci [1 1Kb] Aegyptii, Indi, Perse, Chaldei, Scythe, Galli, Hispani aliique reperiuntur, qui hoc uiderint ac docuerint, eos omnes ceteris anteponimus, eosque nobis propinquiores fatemur.



CAPUT X.---Que sit inter philosophicas artes religiosi excellentia christiani.

1. Quamuis enim homo christianus litteris tantum ecclesiasticis eruditus, Platonicorum forte nomen ignoret, nec utrum duo genera philosophorum exstiterint in greca lingua, lonicorum et Italicorum, sciat; non tamen ita surdus est in rebus humanis, ut nesciat philosophos uel studium sapientie, uel ipsam sapientiam profiteri. Cauet eos tamen, qui secundum elementa huius mundi philosophantur, non secundum Deum, a quo ipse factus est mundus. Admonetur enim precepto apostolico, fideliterque audit quod dictum est: Cauete ne quis uos decipiat per philosophiam et inanem seductionem, secundum elementa mundi . Deinde ne omnes tales esse arbitretur, audit ab eodem apostolo dici de quibusdam, Quia quod notum est Dei, manifestum est in illis: Deus enim illis manifestauit. Inuisibilia enim eius, a constitutione mundi, per ea que facta sunt, intellecta conspiciuntur; sempiterna quoque uirtus eius et diuinitas . Et ubi Atheniensibus loquens, cum rem magnam de Deo dixisset, et que a paucis possit intelligi, quod in illo uiuimus, mouemur et sumus; adiecit et ait, Sicut et uestri quidam dixerunt . Nouit sane etiam ipsos, in quibus errant, cauere. Ubi enim dictum est quod per ea que facta sunt, Deus illis manifestauit intellectu conspicienda inuisibilia sua; ibi etiam dictum est, non illos ipsum Deum recte coluisse, quia et aliis rebus, quibus non oportebat, diuinos honores illi uni tantum debitos detulerunt: Quoniam cognoscentes Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Dicentes enim se esse sapientes stulti facti sunt, et immutauerunt gloriam incorruptibilis Dei in similitudinem imaginis corruptibilis hominis et uolucrum, et quadrupedum, et serpentium . Ubi et Romanos, et Grecos, et Aegyptios, qui de sapientie nomine gloriati sunt, fecit intelligi. Sed de hoc cum istis postmodum disputabimus. In quo autem nobis consentiunt de uno Deo huius uniuersitatis auctore, qui non solum super omnia corpora est incorporeus, uerum etiam super omnes animas incorruptibilis, principium nostrum, lumen nostrum, bonum nostrum, in hoc eos ceteris anteponimus.

2. [X.] Nec, si litteras eorum christianus ignorans, uerbis que non didicit in disputatione non utitur, ut uel naturalem latine, uel physicam grece  appellet eam partem in qua de inquisitione nature tractatur, et rationalem siue logicam, in qua queritur quonam modo ueritas percipi possit, et moralem uel ethicam, in qua de moribus agitur bonorumque finibus appetendis malorumque uitandis, ideo nescit ab uno uero Deo atque optimo, et naturam nobis esse, qua facti ad eius imaginem sumus, et doctrinam, qua eum nosque nouerimus, et gratiam, qua illi coherendo beati simus. Hec itaque causa est cur istos ceteris preferamus; quia cum alii philosophi ingenia sua studiaque contriuerint in requirendis rerum causis, et quinam esset modus discendi atque uiuendi; isti Deo cognito repererunt ubi esset causa constitute uniuersitatis, et lux percipiende ueritatis, et fons bibende felicitatis. Siue ergo isti Platonici, siue quicumque alii quarumlibet gentium philosophi de Deo ista sentiunt, nobiscum sentiunt. Sed ideo cum Platonicis magis placuit hanc causam agere, quia eorum sunt littere notiores. Nam et Greci, quorum lingua in gentibus preeminet, eas magna predicatione celebrarunt; et Latini permoti earum uel excellentia, uel gloria [1 1Kb] , ipsas libentius didicerunt, atque in nostrum eloquium transferendo nobiliores clarioresque fecerunt.



CAPUT XI.---Unde Plato eam intelligentiam potuerit acquirere, qua christiane scientie propinquauit.

Mirantur autem quidam nobis in Christi gratia sociati, cum audiunt uel legunt Platonem de Deo ista sensisse, que multum congruere ueritati nostre religionis agnoscunt. Unde nonnulli putauerunt eum, quando perrexit in Aegyptum, Ieremiam audisse prophetam, uel Scripturas propheticas in eadem peregrinatione legisse: quorum quidem opinionem in quibusdam libris meis posui  . Sed diligenter supputata temporum ratio, que chronica historia continetur, Platonem indicat a tempore quo prophetauit Ieremias, centum ferme annos postea natum fuisse  : qui cum octoginta et unum uixisset, ab anno mortis eius usque ad id tempus, quo Ptolemeus rex Aegypti Scripturas propheticas gentis Hebreorum de Iudea poposcit, et per septuaginta uiros Hebreos, qui etiam grecam linguam nouerant, interpretandas habendasque curauit, anni ferme reperiuntur sexaginta  . Quapropter in illa peregrinatione sua Plato nec Ieremiam uidere potuit tanto ante defunctum, nec easdem Scripturas legere, que nondum fuerant in grecam linguam translate, qua ille pollebat: nisi forte, quia fuit acerrimi studii, sicut Aegyptias, ita et istas per interpretem didicit, non ut scribendo transferret, quod Ptolemeus pro ingenti beneficio, qui regia potestate etiam timeri poterat, meruisse perhibetur,  sed ut colloquendo, quid continerent, quantum capere posset, addisceret  . Hoc ut existimetur, illa suadere uidentur indicia, quod liber Geneseos sic incipit: In principio fecit Deus celum et terram. Terra autem erat inuisibilis et incomposita, et tenebre erant super abyssum, et Spiritus Dei superferebatur super aquam . In Timeo autem Plato, quem librum de mundi constitutione conscripsit, Deum dicit in illo opere terram primo ignemque iunxisse : manifestum est autem quod igni tribuat celi locum [1 1Kb] : habet ergo hec sententia quamdam illius similitudinem, qua dictum est, In principio fecit Deus celum et terram. Deinde illa duo media, quibus interpositis sibimet hec extrema copularentur, aquam dicit et erem : unde putatur sic intellexisse quod scriptum est, Spiritus Dei superferebatur super aquam. Parum quippe attendens quo more soleat illa Scriptura appellare Spiritum Dei, quoniam et er spiritus dicitur, quatuor opinatus elementa loco illo commemorata uideri potest. Deinde quod Plato dicit amatorem Dei esse philosophum, nichil sic in illis sacris Litteris flagrat: et maxime illud, quod et me plurimum adducit, ut pene assentiar Platonem illorum Librorum expertem non fuisse, quod cum ad sanctum Moysen ita uerba Dei per angelum perferantur, ut querenti quod sit nomen eius, qui eum pergere precipiebat ad populum Hebreum ex Aegypto liberandum, respondeatur, Ego sum qui sum; et dices filiis Isrel, Qui est, misit me ad uos ; tanquam in eius comparatione qui uere est quia incommutabilis est, ea que mutabilia facta sunt non sint: uehementer hoc Plato tenuit, et diligentissime commendauit  . Et nescio utrum hoc uspiam reperiatur in libris eorum qui ante Platonem fuerunt, nisi ubi dictum est, Ego sum qui sum; et dices eis, Qui est, misit me ad uos.



CAPUT XII.---Quod etiam Platonici, licet de uno uero Deo bene senserint, multis tamen diis sacra facienda censuerint.

Sed undecumque ille ista didicerit, siue precedentibus eum ueterum libris, siue potius quomodo dicit Apostolus, quia quod notum est Dei, manifestum est in illis; Deus enim illis manifestauit: inuisibilia enim eius, a constitutione mundi, per ea que facta sunt, intellecta conspiciuntur; sempiterna quoque eius uirtus et diuinitas : nunc non immerito me Platonicos philosophos elegisse cum quibus agam, quod in ista questione, quam modo suscepimus, agitur de naturali theologia, utrum propter felicitatem, que post  mortem futura est, uni Deo, an pluribus sacra facere oporteat [1 1Kb] , satis, ut existimo, exposui. [XII.] Ideo quippe hos potissimum elegi, quoniam de uno Deo, qui fecit celum et terram, quanto melius senserunt, tanto ceteris gloriosiores et illustriores habentur: in tantum aliis prelati iudicio posterorum, ut cum Aristoteles, Platonis discipulus, uir excellentis ingenii, et eloquio Platoni quidem impar, sed multos facile superans, sectam Peripateticam condidisset, quod deambulans disputare consueuerat, plurimosque discipulos preclara fama excellens, uiuo adhuc preceptore in suam heresim congregasset, post mortem uero Platonis Speusippus [2 1Kb] , sororis eius filius, et Xenocrates, dilectus eius discipulus, in scholam eius, que Academia uocabatur, eidem successissent, atque ob hoc et ipsi et eorum successores Academici appellarentur; recentiores tamen philosophi nobilissimi, quibus Plato sectandus placuit, noluerint se dici Peripateticos, aut Academicos, sed Platonicos  . Ex quibus sunt ualde nobilitati Greci, Plotinus, lamblichus, Porphyrius: in utraque autem lingua, id est et greca et latina, Apuleius Afer exstitit Platonicus nobilis. Sed hi omnes, et ceteri eiusmodi, et ipse Plato, diis plurimis esse sacra facienda putauerunt.



CAPUT XIII.---De sententia Platonis, qua definiuit deos non esse nisi bonos amicosque uirtutum.

Quanquam ergo a nobis et in aliis multis rebus magnisque dissentiant, in hoc tamen quod modo posui, quia neque parua res est, et inde nunc questio est, primum ab eis quero, quibus diis istum cultum exhibendum arbitrentur, utrum bonis, an malis, an et bonis et malis. Sed habemus sententiam Platonis, dicentis omnes deos bonos esse, nec esse omnino ullum deorum malum . Consequens est igitur, ut bonis hec exhibenda intelligantur: tunc enim diis exhibentur; quoniam nec dii erunt, si boni non erunt. Hoc si ita est,  illa profecto uacuatur opinio, qua nonnulli putant deos malos sacris placandos esse, ne ledant; bonos autem, ut adiuuent, inuocandos  . Mali enim nulli sunt dii: bonis porro debitus, ut dicunt, honor sacrorum est deferendus. Qui sunt ergo illi qui ludos scenicos amant, eosque diuinis rebus adiungi et suis honoribus flagitant exhiberi? quorum uis non eos indicat nullos, sed iste affectus nimirum indicat malos. Quid enim de ludis scenicis Plato senserit, notum est; cum petas ipsos, quod tam indigna deorum maiestate atque bonitate [3 1Kb] carmina composuerint, censet ciuitate pellendos  . Qui sunt igitur isti dii, qui de scenicis ludis cum ipso Platone contendunt? Ille quippe non patitur  deos falsis criminibus infamari: isti eisdem criminibus suos honores celebrari iubent. Denique isti cum eosdem ludos instaurari preciperent, poscentes turpia, etiam maligna gesserunt, Tito Latinio auferentes filium, et immittentes morbum, quod eorum abnuisset imperium, eumque morbum retrahentes, cum iussa complesset  : iste autem illos nec tam malos timendos putat, sed sue sententie robur constantissime retinens, omnes petarum sacrilegas nugas, quibus illi immunditie societate [1 1Kb] oblectantur, a populo bene instituto remouere non dubitat. Hunc autem Platonem, quod iam in secundo libro commemoraui , inter semideos Labeo ponit. Qui Labeo numina mala uictimis cruentis atque huiusmodi supplicationibus placari existimat, bona uero ludis, et talibus quasi ad letitiam pertinentibus rebus. Quid est ergo quod semideus Plato non semideis, sed deis, et hoc bonis, illa oblectamenta, quia iudicat turpia, tam constanter audet auferre? Qui sane dii refellunt sententiam Labeonis: nam se in Latinio non lasciuos tantum atque ludibundos, sed etiam seuos terribilesque monstrarunt. Exponant ergo nobis ista Platonici [2 1Kb] , qui omnes deos secundum auctoris sui sententiam bonos et honestos et uirtutibus sapientium esse socios arbitrantur, aliterque de ullo deorum sentiri nefas habent. Exponimus, inquiunt. Attente igitur audiamus.



CAPUT XIu.---De opinione eorum qui rationales animas trium generum esse dixerunt, id est, in diis celestibus, in demonibus eriis, et in hominibus terrenis.

1. Omnium inquiunt, animalium, in quibus est anima rationalis, tripartita diuisio est, in deos, homines, demones. Dii excelsissimum locum tenent, homines infimum, demones medium. Nam deorum sedes in celo est, hominum in terra, in ere demonum. Sicut eis diuersa dignitas est locorum, ita etiam naturarum. Proinde dii sunt hominibus demonibusque potiores; homines uero infra deos et demones constituti sunt, ut elementorum ordine, sic differentia meritorum. Demones igitur medii, quemadmodum diis, quibus inferius habitant, postponendi, ita hominibus, quibus superius, preferendi sunt. Habent enim cum diis communem immortalitatem corporum, animorum autem cum hominibus passiones  . Quapropter non est mirum, inquiunt, si etiam ludorum obscenitatibus et petarum figmentis delectantur; quandoquidem humanis capiuntur affectibus, a quibus dii longe absunt et modis omnibus alieni sunt. Ex quo colligitur, Platonem petica detestando et prohibendo figmenta, non deos, qui omnes boni et excelsi sunt, priuasse ludorum scenicorum uoluptate, sed demones.

2. Hec si ita sunt, que licet apud alios quoque reperiantur, Apuleius tamen Platonicus Madaurensis  de hac re sola unum scripsit librum, cuius titulum esse uoluit, De deo Socratis: ubi disserit et exponit, ex quo genere numinum Socrates [1 1Kb] habebat adiunctum et amicitia quadam conciliatum, a quo perhibetur solitus admoneri, ut desisteret ab agendo, quando id quod agere uolebat, non prospere fuerat euenturum. Dicit enim apertissime, et copiosissime asserit, non illum Deum fuisse, sed demonem, diligenti disputatione pertractans istam Platonis de deorum sublimitate et hominum humilitate et demonum medietate sententiam. Hec ergo si ita sunt, quonam modo ausus est Plato, etiamsi non diis, quos ab omni humana contagione semouit, certe ipsis demonibus, petas urbe pellendo, auferre theatricas uoluptates, nisi quia hoc pacto admonuit animum humanum, quamuis adhuc in his moribundis membris positum, pro splendore honestatis impura demonum iussa contemnere, eorumque immunditiam detestari? nam si Plato hec honestissime arguit et prohibuit, profecto demones turpissime poposcerunt atque iusserunt. Aut ergo fallitur Apuleius, et non ex isto genere numinum habuit amicum Socrates; aut contraria inter se sentit Plato, modo demones honorando, modo eorum delicias a ciuitate bene morata remouendo; aut non est Socrati amicitia demonis gratulanda, de qua usque adeo et ipse Apuleius erubuit, ut De deo Socratis prenotaret librum, quem secundum suam disputationem, qua deos a demonibus tam diligenter copioseque discernit, non appellare De deo, sed De demone Socratis debuit. Maluit autem hoc in ipsa disputatione, quam in titulo libri ponere. Ita enim per sanam doctrinam, que humanis rebus illuxit, omnes uel pene omnes demonum nomen exhorrent, ut quisquis ante disputationem Apuleii, qua demonum dignitas commendatur, titulum libri, De demone Socratis legeret, nequaquam illum hominem sanum fuisse sentiret. Quid autem etiam ipse Apuleius, quod in demonibus laudaret, inuenit, preter subtilitatem et firmitatem corporum, et habitationis altiorem locum? nam de moribus eorum, cum de omnibus generaliter loqueretur, non solum nichil boni dixit, sed etiam plurimum mali. Denique lecto illo libro prorsus nemo miratur eos etiam scenicam turpitudinem in rebus diuinis habere uoluisse, et, cum deos se putari uelint, deorum criminibus oblectari potuisse, et quidquid in eorum sacris obscena solemnitate seu turpi crudelitate uel ridetur, uel horretur, eorum affectibus conuenire.



CAPUT Xu.---Quod neque propter eria corpora, neque propter superiora habitacula demones hominibus antecellant.

1. Quamobrem absit ut ista considerans animus ueraciter religiosus et uero Deo subditus, ideo arbitretur demones se ipso esse meliores, quod habeant corpora meliora  . Alioquin multas sibi et bestias  prelaturus est, que nos et acrimonia sensuum, et motu facillimo atque celerrimo, et ualentia uirium, et annosissima firmitate corporum uincunt. Quis hominum uidendo equabitur aquilis et uulturibus? quis odorando canibus? quis uelocitate leporibus, ceruis, auibus omnibus? quis multum ualendo leonibus et elephantis? quis diu uiuendo serpentibus, qui etiam deposita tunica senectutem deponere, atque in iuuentam redire perhibentur? Sed sicut his omnibus ratiocinando et intelligendo meliores sumus, ita etiam demonibus bene atque honeste uiuendo meliores esse debemus. Ob hoc enim et prouidentia diuina eis, quibus nos constat esse potiores, data sunt quedam potiora corporum munera, ut illud quo eis preponimur, etiam isto modo nobis commendaretur multo maiore cura excolendum esse, quam corpus; ipsamque excellentiam corporalem, quam demones habere nossemus, pre bonitate uite, qua illis anteponimur, contemnere disceremus, habituri et nos immortalitatem corporum, non quam suppliciorum eternitas torqueat, sed quam puritas precedat animorum.

2. Iam uero de loci altitudine, quod demones in ere, nos autem habitamus in terra, ita permoueri, ut hinc eos nobis esse preponendos existimemus, omnino ridiculum est. Hoc enim pacto nobis et omnia uolatilia preponimus. At enim uolatilia, cum uolando fatigantur, uel reficiendum alimentis corpus habent, terram repetunt, uel ad requiem, uel ad pastum; quod demones, inquiunt, non faciunt  . Numquid ergo placet eis, ut uolatilia nobis, demones autem etiam uolatilibus antecellant? Quod si dementissimum est opinari, nichil est quod de habitatione superioris elementi dignos esse demones existimemus, quibus nos religionis affectu subdere debeamus. Sicut enim fieri potuit ut erie uolucres terrestribus nobis non solum non preferantur, uerum etiam subiiciantur propter rationalis anime, que in nobis est, dignitatem; ita fieri potuit ut demones, quamuis magis erii sint, terrestribus nobis non ideo meliores sint, quia est er quam terra superior; sed ideo eis homines preferendi sint, quoniam spei piorum hominum nequaquam illorum desperatio comparanda est. Nam et illa ratio Platonis, qua elementa quatuor proportione contexit atque ordinat, ita duobus extremis, igni mobilissimo et terre immobili, media duo, erem et aquam, interserens, ut quanto er est aquis et ere ignis, tanto et aque superiores sint terris; satis nos admonet animalium merita non pro elementorum gradibus etimare. Et ipse quippe Apuleius cum ceteris terrestre animal hominem dicit  qui tamen longe preponitur animalibus aquatilibus, cum ipsas aquas terris preponat Plato: ut intelligamus [1 1Kb] non eumdem ordinem tenendum, cum agitur de meritis animarum, qui uidetur esse ordo in gradibus corporum;  sed fieri posse ut inferius corpus anima melior inhabitet, deteriorque superius.



CAPUT XuI.---Quid de moribus atque actionibus demonum Apuleius Platonicus senserit.

De moribus ergo demonum cum idem Platonicus loqueretur, dixit eos eisdem quibus homines animi perturbationibus agitari, irritari iniuriis, obsequiis donisque placari, gaudere honoribus, diuersis sacrorum ritibus oblectari, et in eis si quid neglectum fuerit, commoueri . Inter cetera etiam dicit, ad eos pertinere diuinationes augurum, aruspicum, uatum, atque somniorum: ab his quoque esse miracula magorum . Breuiter autem eos definiens ait, demones esse genere animalia, animo passiua, mente rationalia, corpore eria, tempore eterna: horum uero quinque tria priora illis esse  que nobis, quartum proprium, quintum eos cum diis habere commune . Sed uideo trium superiorum que nobiscum habent, duo etiam cum diis habere. Animalia quippe esse dicit et deos, qui [1 1Kb] sua cuique elementa distribuens, in terrestribus animalibus nos posuit cum ceteris que in terra uiuunt et sentiunt, in aquatilibus pisces et alia natatilia, in acriis demones, in etheriis deos . Ac per hoc, quod demones genere sunt animalia, non solum eis cum hominibus, uerum etiam cum diis pecoribusque commune est: quod mente rationalia, cum diis et hominibus; quod tempore eterna, cum diis solis; quod animo passiua, cum hominibus solis; quod corpore eria, ipsi sunt soli. Proinde quod genere sunt animalia, non est magnum; quia hoc sunt et pecora: quod mente rationalia, non est supra nos; quia sumus et nos: quod tempore eterna, quid boni est, si non beata? Melior est enim temporalis felicitas, quam misera eternitas. Quod animo passiua, quomodo supra nos est; quando et nos hoc sumus, nec ita esset, nisi miseri essemus? Quod corpore eria, quanti estimandum est, cum omni corpori preferatur anime qualiscumque natura [2 1Kb] ; et ideo religionis cultus, qui debetur ex animo, nequaquam debeatur ei rei, que inferior est animo? Porro si inter illa, que demonum esse dicit, annumeraret uirtutem, sapientiam, felicitatem, et hec eos diceret habere cum diis eterna atque communia, profecto aliquid diceret exoptandum magnique pendendum: nec sic eos tamen propter hec tanquam Deum colere deberemus, sed potius ipsum, a quo hec illos accepisse nossemus. Quanto minus nunc honore diuino eria digna sunt animalia, ad hoc rationalia, ut misera esse possint, ad hoc passiua, ut misera sint, ad hoc eterna, ut miseriam finire non possint?



CAPUT XuII.---An dignum sit eos spiritus ab homine coli, a quorum uitiis eum oporteat liberari.

1. Quapropter, ut omittam cetera, et hoc solum  pertractem, quod nobiscum demones dixit habere commune, id est animi passiones, si omnia quatuor elementa suis animalibus plena sunt, immortalibus ignis et er, mortalibus aqua et terra; quero cur animi demonum passionum turbellis et tempestatibus agitentur? Perturbatio est enim, que grece dicitur: unde illa uoluit uocare animo passiua; quia uerbum, de uerbo , passio diceretur [1 1Kb] motus animi contra rationem  . Cur ergo sunt ista in animis demonum, que in pecoribus non sunt? Quoniam, si quid in pecore simile apparet, non est perturbatio; quia non est contra rationem, qua pecora carent. In hominibus autem ut sint iste perturbationes, facit hoc stultitia, uel miseria. Nondum enim sumus in illa perfectione sapientie beati, que nobis ab hac mortalitate liberatis in fine promittitur. Deos uero ideo dicunt istas perturbationes non perpeti, quia non solum eterni, uerum etiam beati sunt. Easdem quippe animas rationales etiam ipsos habere perhibent, sed ab omni labe ac peste purissimas. Quamobrem si propterea dii non perturbantur, quod animalia sunt beata, non misera; et propterea pecora non perturbantur, quod animalia sunt, que nec beata possunt esse, nec misera: restat ut demones sicut homines ideo perturbentur, quod animalia sunt non beata, sed misera.

2. [XuII.] Qua igitur insipientia, uel potius amentia per aliquam religionem demonibus subdimur, cum per ueram religionem ab ea uitiositate, qua illis sumus similes, liberemur? Cum enim demones, quod et iste Apuleius, quamuis eis plurimum parcat, et diuinis honoribus dignos censeat, tamen cogitur confiteri, ira instigentur; nobis uera religio precipit, ne ira instigemur, sed ei potius resistamus. Cum demones donis inuitentur, nobis uera religio precipit, ne cuiquam donorum acceptione faueamus. Cum demes honoribus mulceantur, nobis uera religio precipit, ut talibus nullo modo moueamur. Cum demones quorumdam hominum osores, quorumdam amatores sint, non prudenti tranquilloque iudicio, sed animo, ut appellat ipse, passiuo; nobis uera religio precipit, ut inimicos nostros etiam diligamus . Postremo omnem motum cordis et salum mentis, omnesque turbellas et tempestates animi, quibus demones estuare atque fluctuare asserit, nos uera religio deponere iubet. Que igitur causa est, nisi stultitia errorque miserabilis [2 1Kb] , ut ei te facias uenerando humilem, cui te cupias uiuendo dissimilem; et religione colas, quem imitari nolis, cum religionis summa sit imitari quem colis!



CAPUT XuIII.---Qualis religio sit, in qua docetur quod homines, ut commendentur diis bonis, demonibus uti debeant aduocatis.

Frustra igitur eis Apuleus, et quicumque ita sentiunt,  hunc detulit honorem, sic eos in ere medios, inter etherium celum terramque constituens, ut, quoniam nullus deus miscetur homini , quod Platonem dixisse perhibent, isti ad deos perferant preces hominum, et inde ad homines impetrata que poscunt. Indignum enim putauerunt qui ista crediderunt, misceri homines diis et deos hominibus: dignum autem misceri demones et diis et hominibus, hinc petita qui allegent, inde concessa qui apportent: ut uidelicet homo castus, et ab artium magicarum sceleribus alienus, eos patronos adhibeat, per quos illum dii exaudiant, qui hec amant, que ille non amando fit dignior quem facilius et libentius exaudire debeant. Amant quippe illi scenicas turpitudines, quas non amat pudicitia: amant in maleficiis magorum mille nocendi artes , quas non amat innocentia. Ergo et pudicitia et innocentia, si quid ab diis impetrare uoluerit, non poterit suis meritis, nisi suis interuenientibus inimicis. Non est quod iste petica figmenta, et theatrica ludibria iustificare conetur. Habemus contra ista magistrum eorum et tante apud eos auctoritatis Platonem: si pudor humanus ita de se male meretur, ut non solum diligat turpia, uerum etiam diuinitati existimet grata.



CAPUT XIX.---De impietate artis magice, que patrocinio nititur spirituum malignorum.

Porro aduersus magicas artes, de quibus quosdam nimis infelices et nimis impios etiam gloriari libet, nonne ipsam publicam lucem [1 1Kb] testem citabo? Cur enim tam grauiter ista plectuntur seueritate legum, si opera sunt numinum colendorum? An forte istas leges Christiani instituerunt, quibus artes magice puniuntur? Secundum quem alium sensum, nisi quod hec maleficia generi humano perniciosa esse non dubium est, ait peta clarissimus,

Testor, chara, deos, et te, germana, tuumque
Dulce caput, magicas inuitam accingier artes? 
Illud etiam, quod alio loco de his artibus dicit,

Atque satas alio uidi traducere messes; 
eo quod hac pestifera scelerataque doctrina fructus alieni in alias terras transferri perhibentur: nonne in duodecim Tabulis, id est Romanorum antiquissimis legibus, Cicero commemorat esse conscriptum, ei qui hoc fecerit supplicium constitutum  ? Postremo ipse Apuleius numquid apud iudices christianos de magicis artibus accusatus est  ? Quas utique sibi obiectas, si diuinas et pias esse nouerat, et diuinarum potestatum operibus congruas, non solum eas confiteri debuit, sed etiam profiteri, leges culpans  potius, quibus hec prohiberentur et damnanda putarentur, que haberi miranda et ueneranda oporteret. Ita enim uel sententiam suam persuaderet iudicibus, uel, si illi secundum iniquas leges saperent, eumque talia predicantem atque laudantem morte mulctarent, digna anime illius demones dona rependerent, pro quorum diuinis operibus predicandis humanam uitam sibi adimi non timeret. Sicut martyres nostri, cum eis pro crimine obiiceretur christiana religio, qua nouerant se fieri saluos et gloriosissimos in eternum, non eam negando temporales penas euadere delegerunt; sed potius confitendo, profitendo, predicando, et pro hac omnia fideliter fortiterque tolerando, et cum pia securitate moriendo, leges quibus prohibebatur, erubescere compulerunt, mutarique fecerunt. Huius autem philosophi Platonici copiosissima et disertissima exstat oratio, qua crimen artium magicarum a se alienum esse defendit, seque aliter non uult innocentem uideri, nisi ea negando que non possunt ab innocente committi. At omnia miracula magorum, quos recte sentit esse damnandos, doctrinis fiunt et operibus demonum; quos uiderit cur censeat honorandos, necessarios eos asserens perferendis ad deos nostris precibus, quorum debemus opera deuitare, si ad Deum uerum preces nostras uolumus peruenire. Deinde quero, quales preces hominum diis bonis per demones allegari putat, magicas, an licitas? Si magicas, nolunt tales: si licitas, nolunt per tales. Si autem peccator penitens preces fundit, maxime si aliquid magicum admisit; itane tandem illis intercedentibus accipit ueniam, quibus impellentibus aut fauentibus se cecidisse plangit in culpam? An et ipsi demones ut possint penitentibus mereri indulgentiam, priores agunt, quod eos deceperint, penitentiam [1 1Kb] ? Hoc nemo unquam de demonibus dixit: quia si ita esset, nequaquam sibi auderent diuinos honores expetere, qui penitendo desiderarent ad gratiam uenie peruenire [2 1Kb] . Ibi enim est detestanda superbia, hic humilitas miseranda.



CAPUT XX.---An credendum sit quod dii boni libentius demonibus quam hominibus misceantur.

At enim urgens causa et arctissima cogit demones medios inter deos et homines agere, ut ab hominibus offerant desiderata, et a diis referant impetrata. Quenam tandem causa est ista, et quanta necessitas? Quia nullus, inquiunt, Deus miscetur homini. Preclara igitur sanctitas Dei, qui non miscetur homini supplicanti, et miscetur demoni arroganti; non miscetur homini penitenti, et miscetur demoni decipienti; non miscetur homini confugienti ad diuinitatem, et miscetur demoni fingenti diuinitatem; non miscetur homini petenti indulgentiam, et miscetur demoni suadenti nequitiam; non miscetur homini per philosophicos libros petas de bene instituta ciuitate pellenti, et miscetur demoni a principibus et  pontificibus ciuitatis per scenicos ludos petarum ludibria requirenti; non miscetur homini deorum crimina fingere prohibenti, et miscetur demoni se falsis deorum criminibus oblectanti; non miscetur homini magorum scelera iustis legibus punienti, et miscetur demoni magicas artes docenti et implenti; non miscetur homini imitationem demonis fugienti, et misectur demoni deceptionem hominis aucupanti!



CAPUT XXI.---An demonibus nuntiis et interpretibus dii utantur, fallique se ab eis aut ignorent, aut uelint.

1. Sed nimirum tante huius absurditatis et indignitatis est magna necessitas, quod scilicet deos etherios humana curantes quid terrestres homines agerent utique lateret, nisi demones erii nuntiarent; quoniam ether longe a terra est alteque suspensus, er uero etheri terreque contiguus. O mirabilem sapientiam! Quid aliud de diis isti sentiunt, quos omnes optimos uolunt, nisi eos et humana curare, ne cultu uideantur indigni, et propter clementorum distantiam humana nescire, ut credantur demones necessarii, et ob hoc etiam ipsi putentur colendi, per quos dii possint et quid in rebus humanis agatur addiscere et ubi oportet hominibus subuenire? Hoc si ita est, diis istis bonis magis notus est demon per corpus uicinum, quam homo per animum bonum. O multum dolenda necessitas, an potius irridenda uel detestanda uanitas, ne sit uana diuinitas! Si enim animo ab obstaculo corporis libero animum nostrum uidere dii possunt, non ad hoc demonibus indigent nuntiis: si autem animorum indicia corporalia, qualia sunt uultus, locutio, motus, per corpus suum etherii dii sentiunt, et inde colligunt quid etiam demones nuntient, possunt et mendaciis demonum decipi. Porro si deorum diuinitas a demonibus non potest falli, ab [1 1Kb] eadem diuinitate, quod agimus, non potest ignorari [2 1Kb] .

2. uellem autem mihi isti dicerent, utrum diis demones nuntiauerint de criminibus deorum petica Platoni displicere figmenta, et sibi ea placere celauerint; an utrumque occultauerint, deosque esse maluerint totius rei huius ignaros; an utrumque indicauerint, et religiosam erga deos Platonis prudentiam, et in deos iniuriosam libidinem suam; an sententiam quidem Platonis, qua noluit deos per impiam licencentiam petarum falsis criminibus infamari, ignotam diis esse uoluerint, suam uero nequitiam, qua ludos scenicos amant, quibus illa deorum dedecora celebrantur, prodere non erubuerint uel timuerint. Horum quatuor, que interrogando proposui, quodlibet eligant, et in quolibet eorum quantum mali de diis bonis opinentur, attendant. Si enim primum elegerint, confessuri sunt non licuisse diis bonis habitare cum bono Platone, quando eorum iniurias prohibebat, et habitasse cum demonibus malis, quando eorum iniuriis exsultabant; cum dii boni hominem bonum longe a se positum nonnisi per malos demones nossent,  quos uicinos [1 1Kb] nosse non possent. Si autem secundum elegerint, et utrumque occultatum a demonibus dixerint, ut dii omnino nescirent et Platonis religiosissimam legem et demonum sacrilegam delectationem; quid in rebus humanis per internuntios demones dii nosse utiliter possunt, quando illa nesciunt, que in honorem deorum bonorum religione bonorum hominum contra libidinem malorum demonum decernuntur? Si uero tertium elegerint, et non solum sententiam Platonis deorum iniurias prohibentem, sed etiam demonum nequitiam deorum iniuriis exsultantem, per eosdem demones nuntios diis innotuisse responderint; hoc nuntiare est, an insultare? Et dii utrumque sic audiunt, sic utrumque cognoscunt, ut non solum malignos demones deorum dignitati et Platonis religioni contraria cupientes atque facientes a suo accessu non arceant, uerum etiam per illos malos propinquos Platoni bono longinquo dona transmittant. Sic enim eos elementorum quasi catenata series colligauit, ut illis a quibus criminantur, coniungi possint; huic a quo defenduntur, non possint: utrumque scientes, sed eris et terre pondera transmutare non ualentes. Iam quod reliquum est, si quartum elegerint, peius est ceteris. Quis enim ferat, si petarum de diis immortalibus criminosa figmenta et theatrorum indigna ludibria, suamque in his omnibus ardentissimam cupiditatem et suauissimam uoluptatem diis demones nuntiauerunt, et, quod Plato philosophica grauitate de optima republica hec omnia censuit remouenda, tacuerunt; ut iam dii boni per tales nuntios nosse cogantur mala pessimorum, nec aliena, sed eorumdem nuntiorum, atque his contraria non sinantur nosse bona philosophorum, cum illa sint in iniuriam, ista in honorem ipsorum deorum?



CAPUT XXII.---De abiiciendo cultu demonum, contra Apuleium.

Quia igitur nichil istorum quatuor eligendum est, ne in quolibet eorum de diis tam male sentiatur; restat ut nullo modo credendum sit, quod Apuleius persuadere nititur, et quicumque alii sunt eiusdem sententie philosophi, ita esse medios demones inter deos et homines tanquam internuntios et interpretes, qui hinc ferant petitiones nostras, inde referant deorum suppetias: sed esse spiritus nocendi cupidissimos, a iustitia penitus alienos, superbia tumidos, inuidentia liuidos, fallacia callidos: qui in hoc quidem ere habitant, quia de celi superioris sublimitate deiecti, merito irregressibilis transgressionis in hoc sibi congruo uelut carcere predamnati sunt; nec tamen quia supra terras et aquas eri [2 1Kb] locus est, ideo et ipsi sunt meritis superiores hominibus, qui eos non terreno corpore, sed electo in auxilium Deo uero, pia mente facillime superant  . Sed multis plane participatione  uere religionis indignis, tanquam captis subditisque dominantur: quorum maxime parti mirabilibus et fallacibus signis siue factorum, siue predictorum, deos se esse persuaserunt. Quibusdam uero uitia eorum aliquanto attentius et diligentius intuentibus, non potuerunt persuadere quod dii sint, atque inter deos et homines internuntios ac beneficiorum impetratores se esse finxerunt: si tamen non istum saltem honorem homines eis deferendum putarunt, qui illos nec deos esse credebant, quia malos uidebant; deos autem omnes bonos uolebant, nec audebant tamen omnino indignos dicere honore diuino; maxime ne offenderent populos, a quibus eis cernebant inueterata superstitione per tot sacra et templa seruiri.



CAPUT XXIII.---Quid Hermes Trismegistus de idololatria senserit, et unde scire potuerit superstitiones Aegyptias auferendas.

1. Nam diuersa de illis Hermes Aegyptius, quem Trismegistum uocant, sensit et scripsit  . Apuleius enim deos quidem illos negat: sed cum dicit ita inter homines deosque quadam medietate uersari, ut hominibus apud ipsos deos necessarii uideantur, cultum eorum a supernorum deorum religione non separat. Ille autem Aegyptius alios deos esse dicit a summo Deo factos, alios ab hominibus. Hoc qui audit, sicut a me positum est, putat dici de simulacris, quia [1 1Kb] opera sunt manuum hominum: at ille uisibilia et contrectabilia simulacra, uelut corpora deorum esse asserit; inesse autem his quosdam spiritus inuitatos, qui ualeant aliquid, siue ad nocendum, siue ad desideria eorum nonnulla complenda, a quibus eis diuini honores et cultus obsequia deferuntur. Hos ergo spiritus inuisibiles per artem quamdam uisibilibus rebus corporalis materie copulare [2 1Kb] , ut sint quasi animata corpora, illis spiritibus dicata et subdita simulacra, hoc esse dicit deos facere, eamque magnam et mirabilem deos faciendi accepisse homines potestatem. Huius Aegyptii uerba, sicut in nostram linguam interpretata sunt, ponam  . Et quoniam de cognatione, inquit, et consortio hominum deorumque nobis indicitur sermo, potestatem hominis, o Asclepi, uimque cognosce. Dominus, inquit, et Pater, uel quod est summum, Deus, ut effector est deorum celestium, ita homo fictor est deorum qui in templis sunt humana proximitate contenti [3 1Kb] . Et paulo post: Ita humanitas, inquit, semper memor nature et originis sue [4 1Kb] in illa diuinitatis imitatione perseuerat; ut sicuti Pater ac Dominus, ut sui  similes essent, deos fecit eternos, ita humanitas deos suos ex sui uultus similitudine figuraret. Hic cum Asclepius, ad quem maxime loquebatur, ei respondisset atque dixisset, Statuas dicis, o Trismegiste: tum ille, Statuas, inquit, o Asclepi, uidesne [1 1Kb] quatenus tu ipse diffidas? statuas animatas sensu et spiritu plenas, tantaque facientes et talia; statuas futurorum prescias, eaque sorte, uate, somniis, multisque aliis rebus predicentes [2 1Kb] ; imbecillitates hominibus facientes, easque curantes, tristitiam letitiamque [3 1Kb] pro meritis. An ignoras, o Asclepi, quod Aegyptus imago sit celi; aut, quod est uerius, translatio aut descensio omnium que gubernantur atque exercentur in celo; ac si dicendum est, uerius terra nostra mundi totius est templum? Et tamen, quoniam prescire cuncta prudentem decet, istud uos ignorare fas non est: Futurum tempus est, quo appareat Aegyptios incassum pia mente diuinitatem sedula religione seruasse [4 1Kb] et omnis eorum sancta ueneratio in irritum casura frustrabitur [5 1Kb] .

2. Deinde multis uerbis Hermes hunc locum exsequitur, in quo uidetur hoc tempus predicere, quo christiana religio, quanto est ueracior atque sanctior, tanto uehementius et liberius cuncta fallacia figmenta subuertit; ut gratia uerissimi Saluatoris liberet hominem ab eis diis quos facit homo, et ei Deo subdat a quo factus est homo. Sed Hermes, cum ista predicit, uelut amicus eisdem ludificationibus demonum loquitur, nec christianum nomen euidenter exprimit; sed tanquam ea tollerentur atque delerentur, quorum obseruatione celestis similitudo custodiretur in Aegypto, ita hec futura deplorans, luctuosa quodammodo predicatione testatur. Erat enim de his, de quibus dicit Apostolus, quod cognoscentes Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum: dicentes enim se esse sapientes, stulti facti sunt; et immutauerunt gloriam incorrupti Dei in similitudinem imaginis corruptibilis hominis : et cetera, que commemorare longum est. Multa quippe talia dicit de uno uero Deo fabricatore mundi, qualia ueritas habet: et nescio quomodo illa obscuratione cordis ad ista delabitur, ut diis quos confitetur ab hominibus fieri, semper uelit homines subdi, et hec futuro tempore plangat auferri. Quasi quidquam sit infelicius homine, cui sua figmenta dominantur: cum sit facilius, ut tanquam deos colendo, quos fecit, nec ipse sit homo [6 1Kb] [4 1Kb]  quam ut per eius cultum dii possint esse, quos fecit homo. Citius enim fit ut homo in honore positus pecoribus non intelligens comparetur , quam ut operi Dei ad eius imaginem facto, id est ipsi homini, opus hominis preferatur. Quapropter merito homo deficit ab illo, qui eum fecit, cum sibi preficit ipse quod fecit.

3. Hec uana, deceptoria, perniciosa, sacrilega 1 1Kb] Hermes Aegyptius, quia tempus quo auferrentur uenturum sciebat, dolebat: sed tam impudenter dolebat, quam imprudenter sciebat. Non enim hec ei reuelauerat Spiritus sanctus, sicut Prophetis sanctis, qui hec preuidentes cum exsultatione dicebant: Si faciet homo deos, et ecce ipsi non sunt dii . Et alio loco: Erit in illo die, dicit Dominus, exterminabo nomina simulacrorum a terra, et non iam erit eorum memoria . Proprie uero de Aegypto, quod ad hanc rem attinet, ita sanctus Isaias prophetat: Et mouebuntur manufacta Aegypti a facie eius, et cor eorum uincetur [2 1Kb] in eis : et cetera huiusmodi. Ex quo genere et illi erant, qui uenturum quod sciebant, uenisse gaudebant: qualis Simeon, qualis Anna, qui mox natum Iesum; qualis Elisabeth, que etiam conceptum in Spiritu agnouit : qualis Petrus, reuelante Patre dicens, Tu es Christus Filius Dei uiui . Huic autem Aegyptio illi spiritus indicauerant futura tempora perditionis sue, qui etiam presenti in carne Domino trementes dixerunt, Quid uenisti ante tempus perdere nos ? siue quia subitum illis fuit, quod futurum quidem, sed tardius opinabantur; siue quia perditionem suam hanc ipsam dicebant, qua fiebat ut cogniti spernerentur. Et hoc erat ante tempus, id est ante tempus iudicii, quo eterna damnatione puniendi sunt cum omnibus etiam hominibus, qui eorum societate detinentur: sicut religio loquitur, que nec fallit, nec fallitur; non sicut iste quasi [3 1Kb] omni uento doctrine hinc atque inde perflatus , et falsis uera permiscens, dolet quasi perituram religionem quam postea confitetur, errorem.



CAPUT XXIu.---Quomodo Hermes patenter [5 1Kb] parentum suorum sit confessus errorem, quem tamen doluerit destruendum.

1. Post multa enim ad hoc ipsum redit, ut iterum dicat de diis quos homines fecerunt, ita loquens: Sed iam de talibus sint satis dicta talia. Iterum, inquit, ad hominem rationemque redeamus, ex quo diuino dono homo animal dictum est rationale. Minus enim miranda, etsi miranda sunt que de homine dicta sunt. Omnium enim mirabilium uicit admirationem, quod homo diuinam potuit inuenire naturam, eamque efficere. Quoniam ergo proaui nostri multum errabant circa deorum rationem increduli, et non animaduertentes ad cultum religionemque diuinam, inuenerunt artem qua efficerent  deos. Cui inuente adiunxerunt uirtutem de mundi natura conuenientem; eamque miscentes, quoniam [1 1Kb] animas facere non poterant, euocantes animas demonum uel angelorum, eas indiderunt imaginibus sanctis diuinisque mysteriis, per quas idola et bene faciendi, et male, uires habere potuissent . Nescio utrum sic confiterentur ipsi demones adiurati, quomodo iste confessus est. Quoniam, inquit, proaui nostri multum errabant circa deorum rationem increduli, et non animaduertentes ad cultum religionemque diuinam, inuenerunt artem qua efficerent deos. Numquidnam saltem mediocriter eos dixit errasse, ut hanc artem inuenirent faciendi deos; aut contentus fuit dicere, Errabant, nisi adderet et diceret, Multum errabant? Iste ergo multus error et incredulitas non animaduertentium ad cultum religionemque diuinam, inuenit artem qua efficeret deos. Et tamen quod multus error et incredulitas et a cultu ac religione diuina auersio animi inuenit, ut homo arte faceret deos, hoc dolet uir sapiens tanquam religionem diuinam uenturo certo tempore auferri. uide si non et ui diuina maiorum suorum errorem preteritum prodere, et ui diabolica [2 1Kb] penam demonum futuram dolere compellitur. Si enim proaui eorum multum errando circa deorum rationem incredulitate et auersione animi a cultu ac religione diuina inuenerunt artem qua deos efficerent; quid mirum, si hec ars detestanda quidquid fecit auersa a religione diuina, aufertur religione diuina, cum ueritas emendat errorem, fides redarguit incredulitatem, conuersio corrigit auersionem [3 1Kb] ?

2. Si enim tacitis causis dixisset, proauos suos inuenisse artem qua deos facerent; nostrum fuit utique, si quid rectum piumque saperemus, attendere et uidere nequaquam illos ad hanc artem peruenturos fuisse, qua homo deos facit, si a ueritate non aberrarent, si ea que Deo digna sunt crederent, si animum aduerterent ad cultum religionemque diuinam. Et tamen si causas artis huius nos diceremus multum errorem hominum et incredulitatem et animi errantis atque infidelis a diuina religione auersionem, utcumque ferenda esset impudentia resistentium ueritati: cum uero idem ipse, qui potestatem huius artis super omnia cetera miratur in homine, qua illi deos facere concessum est, et dolet uenturum esse tempus, quo hec omnia deorum figmenta ab hominibus instituta, etiam legibus iubeantur auferri; confitetur tamen atque exprimit causas, quare ad ista peruentum sit, dicens proauos suos multo errore et incredulitate, et animum non aduertendo ad cultum religionemque diuinam inuenisse hanc artem qua facerent deos: nos quid oportet dicere uel potius quid agere, nisi quantas possumus gratias Domino Deo nostro, qui hec contrariis causis, quam instituta sunt, abstulit? Nam quod instituit multitudo erroris, abstulit uia ueritatis; quod instituit incredulitas, abstulit fides; quod instituit  a cultu diuine [1 1Kb] religionis auersio, abstulit ad unum uerum Deum sanctumque conuersio: nec in sola Aegypto, quam solam in isto plangit demonum spiritus, sed in omni terra que cantat Domino canticum nouum; sicut uere sacre et uere prophetice Littere prenuntiarunt, ubi scriptum est, Cantate Domino canticum nouum; cantate Domino, omnis terra . Titulus quippe psalmi huius est, Quando domus edificabatur post captiuitatem. Aedificatur enim domus Domino ciuitas Dei, que est sancta Ecclesia, in omni terra, post eam captiuitatem, qua illos homines, de quibus credentibus in Deum tanquam lapidibus uiuis domus edificatur , captos demonia possidebant. Neque enim quia homo deos faciebat, ideo non ab eis possidebatur ipse qui fecerat, quando in eorum societatem colendo traducebatur: societatem dico, non idolorum stolidorum, sed uersutorum demoniorum. Nam quid sunt idola, nisi quod eadem Scriptura dicit, Oculos habent, et non uident [2 1Kb] : et quidquid tale de materiis licet affabre effigiatis, tamen uita sensuque carentibus, dicendum fuit  ? Sed immundi spiritus eisdem simulacris arte illa nefaria colligati, cultorum suorum animas in suam societatem redigendo miserabiliter captiuauerant. Unde dicit Apostolus: Scimus quia nichil est idolum; sed que immolant Gentes, demoniis immolant, et non Deo: nolo uos socios fieri demoniorum : Post hanc ergo captiuitatem, qua homines a malignis demonibus tenebantur, Dei domus edificatur in omni terra: unde titulum ille psalmus accepit, ubi dicitur, Cantate Domino canticum nouum; cantate Domino, omnis terra. Cantate Domino, et benedicte nomen eius; bene nuntiate diem ex die salutare eius. Annuntiate in gentibus gloriam eius, in omnibus populis mirabilia eius. Quoniam magnus Dominus, et laudabilis nimis, terribilis est super omnes deos. Quia omnes dii Gentium demonia, Dominus autem celos fecit .

3. Qui ergo doluit uenturum fuisse tempus, quo auferretur cultus idolorum, et in eos qui colerent dominatio demoniorum, malo spiritu instigatus semper uolebat istam captiuitatem manere, qua transacta Psalmus canit edificari domum in omni terra. Prenuntiabat illa Hermes dolendo; prenuntiabat hec Propheta gaudendo. Et quia Spiritus uictor est, qui hec per sanctos Prophetas canebat; etiam Hermes ipse ea que nolebat et dolebat auferri, non a prudentibus et fidelibus et religiosis, sed ab errantibus et incredulis et a cultu diuine religionis auersis esse instituta, miris modis coactus est confiteri. Qui quamuis eos appellet deos, tamen cum dicit a talibus hominibus factos, quales esse utique non debemus, uelit nolit, ostendit colendos non esse ab eis qui tales non sunt, quales fuerunt a quibus facti sunt; hoc est a prudentibus, fidelibus, religiosis: simul etiam demonstrans, ipsos homines, qui eos fecerunt, sibimet importasse, ut eos haberent deos qui dii non erant.  uerum est quippe illud propheticum, Si faciet homo deos, et ecce ipsi non sunt dii . Deos ergo tales, talium deos, arte factos a talibus, cum appellasset Hermes; id est, idolis demones, per artem nescio quam, cupiditatum suarum uinculis illigatos, cum appellaret factos ab hominibus deos, non tamen eis dedit, quod Platonicus Apuleius , ut ipsi essent interpretes et intercessores inter deos quos fecit Deus, et homines quos idem fecit Deus; hinc afferentes uota, inde munera referentes. Nimis enim stultum est credere, deos quos fecerunt homines, plus ualere apud deos quos fecit Deus, quam ualent ipsi homines, quos idem ipse fecit Deus. Demon quippe simulacro arte impia colligatus ab homine, factus est Deus; sed tali homini, non omni homini. Qualis est ergo iste deus, quem non faceret homo nisi errans et incredulus et auersus a uero Deo? Porro si demones qui coluntur in templis, per artem nescio quam imaginibus inditi, hoc est uisibilibus simulacris, ab eis hominibus qui hac arte fecerunt deos, cum aberrarent auersique essent a cultu et religione diuina, non sunt internuntii nec interpretes inter homines et deos, et propter suos pessimos ac turpissimos mores, et quod homines [1 1Kb] , quamuis errantes et increduli et auersi a cultu ac religione diuina, tamen eis sine dubio meliores sunt, quos deos ipsi arte fecerunt: restat ut quod possunt, tanquam demones possint, uel quasi beneficia prestando magis nocentes, quia magis decipientes; uel aperte malefaciendo. Nec tamen quodlibet horum, nisi quando et quantum [2 1Kb] permittuntur alta et secreta Dei prouidentia: non autem tanquam medii inter homines et deos per amicitiam deorum multum apud homines ualeant. Hi enim diis bonis, quos sanctos Angelos nos uocamus rationalesque creaturas sancte celestis habitationis [3 1Kb] , siue Sedes, siue Dominationes, siue Principatus, siue Potestates, amici esse omnino non possunt; a quibus tam longe absunt animi affectione, quam longe absunt a uirtutibus uitia, et a bonitate malitia.



CAPUT XXu.---De his que sanctis Angelis et hominibus possunt esse communia.

Nullo modo igitur per demonum quasi medietatem ambiendum est ad beneuolentiam seu beneficentiam deorum, uel potius bonorum Angelorum; sed per bone uoluntatis similitudinem, qua cum illis sumus, et cum illis uiuimus, et cum illis Deum quem colunt colimus, etsi eos carnalibus oculis uidere non possumus: in quantum autem dissimilitudine uoluntatis et fragilitate infirmitatis miseri sumus, in tantum ab eis longe sumus uite merito, non corporis loco. Non enim quia in terra conditione carnis habitamus, sed si immunditia cordis [4 1Kb] terrena sapimus,  non eis iungimur. Cum uero sanamur, ut quales ipsi sunt, simus; fide interim illis propinquamus, si ab illo nos fieri beatos, a quo et ipsi facti sunt, etiam ipsis fauentibus credimus.



CAPUT XXuI.---Quod omnis religio Paganorum circa homines mortuos fuerit impleta.

1. Sane aduertendum est quomodo iste Aegyptius, cum doleret tempus esse uenturum, quo illa auferrentur ex Aegypto, que fatetur a multum errantibus et incredulis, et a cultu diuine religionis auersis esse instituta, ait inter cetera: Tunc terra ista sanctissima sedes delubrorum atque templorum, sepulcrorum erit mortuorumque plenissima. Quasi uero, si illa non auferrentur, non essent homines morituri, aut alibi essent mortui ponendi quam in terra: et utique quanto plus uolueretur temporis et dierum, tanto maior esset numerus sepulcrorum, propter maiorem numerum mortuorum. Sed hoc uidetur dolere, quod memorie martyrum nostrorum templis eorum delubrisque succederent: ut uidelicet qui hec legunt animo a nobis auerso atque peruerso, putent a Paganis deos cultos fuisse in templis, a nobis autem coli mortuos in sepulcris. Tanta enim homines impii cecitate in montes quodammodo offendunt, resque oculos suos ferientes nolunt uidere, ut non attendant in omnibus litteris Paganorum aut non inueniri, aut uix inueniri deos, qui non homines fuerint, mortuisque diuini honores delati sint [1 1Kb] . Omitto quod uaro dicit, omnes ab eis mortuos existimari Manes deos, et probat per ea sacra, que omnibus fere mortuis exhibentur, ubi et ludos commemorat funebres, tanquam hoc sit maximum diuinitatis indicium, quod non soleant ludi nisi numinibus celebrari.

2. Hermes ipse, de quo nunc agitur, in ipso eodem libro ubi quasi futura prenuntiando deplorans ait, Tunc terra ista sanctissima sedes delubrorum atque templorum, sepulcrorum erit mortuorumque plenissima; deos Aegypti, homines mortuos esse testatur. Cum enim dixisset proauos suos multum errantes circa deorum rationem, incredulos et non animaduertentes ad cultum religionemque diuinam, inuenisse artem qua efficerent deos; Cui inuente, inquit, adiunxerunt uirtutem de mundi natura conuenientem, eamque miscentes, quoniam animas facere non poterant, euocantes animas demonum uel angelorum, eas indiderunt imaginibus sanctis diuinisque mysteriis, per quas idola et bene faciendi, et male, uires habere potuissent: deinde sequitur tanquam hoc exemplis probaturus, et dicit, Auus enim tuus, o Asclepi, medicine primus inuentor, cui templum consecratum est in monte Libye circa littus Crocodilorum, in quo eius iacet mundanus homo, id est corpus: reliquus enim, uel potius totus, si est homo totus in sensu uite, melior remeauit in celum, omnia etiam nunc hominibus adiumenta prestans infirmis numine nunc suo; que ante solebat medicine arte  prebere. Ecce dixit mortuum coli pro deo in eo loco ubi habebat sepulcrum: falsus ac fallens, quod remeauit in celum. Adiungens deinde aliud: Hermes, inquit, cuius auitum mihi nomen est, nonne in sibi cognomine patria [1 1Kb] consistens, omnes mortales undique uenientes adiuuat atque conseruat? Hic enim Hermes maior, id est Mercurius, quem dicit auum suum fuisse, in Hermopoli, hoc est in sui nominis ciuitate, esse perhibetur [2 1Kb] . Ecce duos deos dicit homines fuisse, Aesculapium et Mercurium. Sed de Aesculapio et Greci et Latini hoc idem sentiunt; Mercurium autem multi non putant fuisse mortalem, quem tamen iste auum suum fuisse testatur. At enim alius est ille, alius iste, quamuis eodem nomine nuncupentur. Non multum pugno, alius ille sit, alius iste: uerum et iste, sicut Aesculapius, ex homine deus secundum testimonium tanti apud suos uiri, huius Trismegisti, nepotis sui.

3. Adhuc addit, et dicit: Isin uero uxorem [3 1Kb] Osiris quam multa bona prestare propitiam, quantis obesse scimus iratam? Deinde ut ostenderet ex hoc genere esse deos, quos illa arte homines faciunt: unde dat intelligi demones se opinari ex hominum mortuorum animis exstitisse, quos per artem, quam inuenerunt homines multum errantes, increduli et irreligiosi, ait inditos simulacris, quia hi qui tales deos faciebant, animas facere non utique poterant: cum de Iside dixisset, quod commemoraui, quantis obesse scimus iratam, secutus adiunxit, Terrenis etenim diis atque mundanis facile est irasci, utpote qui sint ab hominibus ex utraque natura [4 1Kb] facti atque compositi. Ex utraque natura dicit, ex anima et corpore: ut pro anima sit demon, pro corpore simulacrum. Unde contigit, inquit, ab Aegyptiis hec sancta animalia nuncupari, colique per singulas ciuitates eorum animas, quorum sunt consecrate uiuentes [5 1Kb] , ita ut eorum legibus incolantur, et eorum nominibus nuncupentur. Ubi est illa uelut querela luctuosa, quod terra Aegyptii sanctissima sedes delubrorum atque templorum, sepulcrorum futura esset mortuorumque plenissima? Nempe spiritus fallax, cuius instinctu Hermes ista dicebat, per eum ipsum coactus est confiteri iam tunc illam terram sepulcrorum et mortuorum, quos pro diis colebant, fuisse plenissimam. Sed dolor demonum per eum loquebatur, qui suas futuras penas apud sanctorum  martyrum memorias imminere merebant. In multis enim talibus locis torquentur et confitentur, et de possessis hominum corporibus eiiciuntur.



CAPUT XXuII.---De modo honoris, quem Christiani martyribus impendunt.

1. Nec tamen nos eisdem martyribus templa, sacerdotia, sacra et sacrificia constituimus: quoniam non ipsi, sed Deus eorum nobis est Deus. Honoramus sane memorias eorum tanquam sanctorum hominum Dei, qui usque ad mortem corporum suorum pro ueritate certarunt, ut innotesceret uera religio, falsis fictisque conuictis: quod etiam si qui antea sentiebant, timendo reprimebant. Quis autem audiuit aliquando fidelium stantem sacerdotem ad altare etiam super sanctum corpus martyris ad Dei honorem cultumque constructum, dicere in precibus, Offero tibi sacrificium, Petre, uel Paule, uel Cypriane; cum apud eorum memorias offeratur Deo, qui eos et homines et martyres fecit; et sanctis suis Angelis celesti honore sociauit; ut ea celebritate et Deo uero de illorum uictoriis gratias agamus, et nos ad imitationem talium coronarum atque palmarum eodem inuocato in auxilium ex illorum memorie renouatione adhortemur? Quecumque igitur adhibentur religiosorum obsequia in martyrum locis, ornamenta sunt memoriarum, non sacra uel sacrificia mortuorum tanquam deorum  . Quicumque etiam epulas suas eo deferunt, quod quidem a christianis melioribus non fit, et in plerisque terrarum nulla talis est consuetudo; tamen quicumque id faciunt, quas cum apposuerint, orant, et auferunt, ut uescantur, uel ex eis etiam indigentibus largiantur, sanctificari sibi [1 1Kb] eas uolunt per merita martyrum in nomine Domini martyrum  . Non autem esse ista sacrificia martyrum nouit qui nouit unum, quod etiam [2 1Kb] illic offertur, Sacrificium Christianorum.

2. Nos itaque martyres nostros nec diuinis honoribus,  nec humanis criminibus colimus, sicut colunt illi deos suos: nec sacrificia illis offerimus, nec eorum probra in eorum sacra conuertimus. Nam de Iside uxore Osiris, Aegyptia dea, et de parentibus eorum, qui omnes reges fuisse scribuntur, quibus parentibus suis illa cum sacrificaret, inuenit hordei segetem, atque inde spicas marito regi et eius consiliario Mercurio demonstrauit, unde eamdem et Cererem uolunt, que et quanta mala, non a petis, sed mysticis corum litteris memorie mandata sint, sicut, Leone sacerdote prodente, ad Olympiadem matrem scribit Alexander  , legant qui uolunt uel possunt, et recolant qui legerunt; et uideant quibus hominibus mortuis, uel de quibus eorum factis tanquam diis sacra fuerint instituta. Absit ut eos, quamuis deos habeant, sanctis martyribus nostris, quos tamen deos non habemus, ulla ex parte audeant comparare. Sic enim non constituimus sacerdotes, nec offerimus sacrificia martyribus nostris; quia incongruum, indebitum, illicitum est, atque uni Deo tantummodo debitum: ut nec criminibus suis, nec ludis eos turpissimis oblectemus, ubi uel flagitia isti celebrant deorum suorum, si, cum homines essent, talia commiserunt; uel conficta delectamenta demonum noxiorum, si homines non fuerunt. Ex isto genere demonum Socrates non haberet deum, si haberet Deum [1 1Kb] : sed fortasse homini ab illa arte faciendi deos alieno et innocenti, illi importauerint talem deum, qui eadem arte excellere uoluerunt. Quid ergo plura? Non esse spiritus istos colendos propter uitam beatam que post mortem futura est, nullus uel mediocriter prudens ambigit. Sed fortasse dicturi sunt, deos quidem esse omnes bonos, demones autem alios malos, alios bonos: et eos per quos ad uitam in eternum beatam perueniamus colendos esse censebunt, quos bonos opinantur. Quod quale sit, iam in uolumine sequenti uidendum est.



LIBER NONUS. Postquam dixit in superiore libro de abiiciendo demonum cultu, quippe qui spiritus malos se ipsi prodant tam multis argumentis; in isto iam libro iis occurrit Augustinus, qui demonum differentiam afferunt aliorum malorum, aliorum bonorum: qua ipse explosa differentia probat nulli omnino demoni, sed uni Christo munus mediatoris hominum ad beatitudinem posse competere.



CAPUT PRIMUM.---Ad quem articulum disputatio premissa peruenerit, et quid discutiendum sit de residua questione.

Et bonos et malos deos esse quidam opinati sunt: quidam uero de diis meliora sentientes, tantum eis honoris laudisque tribuerunt, ut nullum deorum malum credere auderent. Sed illi qui deos quosdam bonos, quosdam malos esse dixerunt, demones quoque appellauerunt nomine deorum: quanquam et deos, sed rarius, nomine demonum; ita ut ipsum  Iouem, quem uolunt esse regem ac principem ceterorum, ab Homero fateantur demonem nuncupatum  . Hi autem, qui omnes deos nonnisi bonos esse asserunt, et longe prestantiores eis hominibus qui boni perhibentur merito, mouentur demonum factis, que negare non possunt, eaque nullo modo a diis, quos omnes bonos uolunt, committi posse existimantes, differentiam inter deos et demones adhibere coguntur; ut quidquid  eis merito displicet in operibus uel affectibus prauis, quibus uim suam manifestant occulti spiritus, id credant esse demonum, non deorum. Sed quia eosdem demones inter homines et deos ita medios constitutos putant, tanquam nullus deus homini misceatur ut hinc perferant desiderata, inde referant impetrata; atque hoc Platonici precipui philosophorum ac nobilissimi sentiunt, cum quibus uelut cum excellentioribus placuit istam examinare questionem, utrum cultus plurimorum deorum prosit ad consequendam uitam beatam, que post mortem futura est: libro superiore quesiuimus, quo pacto demones, qui talibus gaudent, qualia boni et prudentes homines auersantur et damnant, id est sacrilega, flagitiosa, facinorosa, non de quolibet homine, sed de ipsis diis figmenta petarum, et magicarum artium sceleratam puniendamque uiolentiam, possint quasi propinquiores et amiciores diis bonis conciliare homines bonos; et hoc nulla ratione posse, compertum est.



CAPUT II.---An inter demones, quibus dii superiores sunt, sit aliqua pars bonorum, quorum presidio ad ueram beatitudinem possit humana anima peruenire.

Proinde hic liber, sicut in illius fine promisimus, disputationem continere debebit de differentia , non deorum inter se, quos omnes bonos dicunt; nec de differentia deorum et demonum, quorum illos ab hominibus longe lateque seiungunt, istos inter deos et homines collocant; sed de differentia ipsorum demonum, quod ad presentem pertinet questionem. [II.] Apud plerosque enim usitatum est dici alios bonos, alios malos demones: que siue sit etiam Platonicorum, siue quorumlibet sententia, nequaquam eius est negligenda discussio, ne quisquam uelut demones bonos sequendos sibi esse arbitretur, per quos tanquam medios, diis quos omnes bonos credit, dum conciliari affectat et studet, ut quasi cum eis possit esse post mortem, irretitus malignorum spirituum deceptusque fallacia, longe aberret a uero Deo, cum quo solo, et in quo solo, et de quo solo, anima humana, id est rationalis et intellectualis, beata est.



CAPUT III.---Que demonibus Apuleius adscribat; quibus cum rationem non subtrahat, nichil uirtutis assignat.

Que igitur est differentia demonum bonorum et malorum? quandoquidem Platonicus Apuleius, de his uniuersaliter disserens, et tam multa loquens de eriis eorum corporibus, de uirtutibus tacuit animorum, quibus essent prediti, si boni essent. Tacuit ergo beatitudinis causam; indicium uero miserie tacere non potuit, confitens eorum mentem, qua rationales esse perhibuit, non saltem imbutam munitamque uirtute, passionibus animi irrationabilibus nequaquam cedere, sed ipsam quoque, sicut stultarum mentium mos est, procellosis quodammodo perturbationibus agitari. uerba namque eius de hac re ista sunt: Ex hoc ferme demonum numero, inquit, pete solent, haudquaquam procul a ueritate, osores et amatores quorumdam hominum deos fingere; hos prosperare et euehere, illos contra aduersari et affligere,  Igitur et misereri, et indignari, et angi, et letari, omnemque humani animi faciem pati, simili motu cordis et salo mentis, per omnes cogitationum estus fluctuare. Que omnes turbelle tempestatesque procul a deorum celestium tranquillitate exsulant . Num est in his uerbis ulla dubitatio, quod non animorum aliquas inferiores partes, sed ipsas demonum mentes, quibus rationalia sunt animalia, uelut procellosum salum dixit passionum tempestate turbari? ut ne hominibus quidem sapientibus comparandi sint, qui huiusmodi perturbationibus animorum, a quibus humana non est immunis infirmitas, etiam cum eas huius uite conditione patiuntur, mente imperturbata resistunt, non eis cedentes ad aliquid approbandum uel perpetrandum, quod exorbitet ab itinere sapientie et lege iustitie: sed stultis mortalibus et iniustis, non corporibus, sed moribus similes , ipsius quoque mentis, ut iste appellauit, salo fluctuant; nec in ueritate atque uirtute, qua turbulentis et prauis affectionibus repugnatur, ex ulla animi parte consistunt.



CAPUT Iu.---De perturbationibus que animo accidunt, que sit Peripateticorum Stoicorumque sententia.

1. Due sunt sententie philosophorum, de his animi motibus, que Greci [1 1Kb] , nostri autem quidam, sicut Cicero , perturbationes, quidam affectiones, uel affectus  , quidam uero, sicut iste de greco expressius, passiones uocant. Has ergo perturbationes, siue affectiones, siue passiones quidam philosophi dicunt etiam in sapientem cadere, sed moderatas rationique subiectas, ut eis leges quodammodo, quibus ad necessarium redigantur modum, dominatio mentis imponat. Hoc qui sentiunt, Platonici sunt siue Aristotelici, cum Aristoteles discipulus Platonis fuerit, qui sectam Peripateticam condidit. Aliis autem, sicut Stoicis, cadere ullas omnino huiuscemodi passiones in sapientem non placet. Hos autem, id est Stoicos, Cicero in libris de Finibus bonorum et malorum, uerbis magis quam rebus aduersus Platonicos seu Peripateticos certare conuincit: quandoquidem Stoici nolunt bona appellare, sed commoda corporis et externa; eo quod nullum bonum uolunt esse hominis preter uirtutem, tanquam artem bene uiuendi, que nonnisi in animo est. Hec autem isti simpliciter et ex communi loquendi consuetudine appellant bona; sed in comparatione uirtutis, qua recte uiuitur, parua et exigua. Ex quo fit, ut ab utrisque quodlibet uocentur, seu bona, seu commoda, pari tamen estimatione pensentur, nec in hac questione Stoici delectentur, nisi nouitate uerborum. uidetur ergo mihi etiam in hoc, ubi queritur utrum accidant sapienti passiones animi, an ab eis  sit prorsus alienus, de uerbis eos potius quam de rebus facere controuersiam. Nam et ipsos nichil hinc aliud quam Platonicos et Peripateticos sentire existimo, quantum ad uim rerum attinet, non ad uocabulorum sonum.

2. Ut enim alia omittam quibus id ostendam, ne longum faciam, aliquid unum quod sit euidentissimum dicam. In libris quibus titulus est Noctium Atticarum, scribit A. Gellius [1 1Kb] , uir elegantissimi eloquii, et multe ac facunde scientie, se nauigasse aliquando cum quodam philosopho nobili Stoico. Is philosophus, sicut latius et uberius, quod ego breuiter attingam, narrat A. Gellius , cum illud nauigium horribili celo et mari periculosissime iactaretur, ui timoris expalluit. Id animaduersum est ab eis qui aderant, quamuis in mortis uicinia, curiosissime attentis, utrumne philosophus animo turbaretur. Deinde tempestate transacta, mox ut securitas prebuit colloquendi uel etiam garriendi locum, quidam ex his, quos nauis illa portabat, diues luxuriosus Asiaticus philosophum compellat, illudens quod extimuisset atque palluisset, cum ipse mansisset intrepidus in eo quod impendebat exitio. At ille Aristippi Socratici responsum retulit, qui cum in re simili eadem uerba ab homine simili audisset, respondit illum pro anima nequissimi nebulonis merito non fuisse sollicitum, se autem pro Aristippi anima timere debuisse. Hac illo diuite responsione depulso, postea quesiuit A. Gellius a philosopho, non exagitandi animo, sed discendi, quenam illa ratio esset pauoris sui. Qui ut doceret hominem sciendi studio nauiter accensum, protulit statim de sarcinula sua Stoici Epicteti librum, in quo ea scripta essent, que congruerent decretis Zenonis et Chrysippi, quos fuisse Stoicorum principes nouimus. In eo libro se legisse dicit A. Gellius, hoc Stoicis placuisse, quod animi uisa, quas appellant phantasias, nec in potestate est utrum et quando incidant animo; cum ueniunt [2 1Kb] ex terribilibus et formidabilibus rebus, necesse est etiam sapientis animum moueant; ita ut paulisper uel pauescat metu, uel tristitia contrahatur, tanquam his passionibus preuenientibus mentis et rationis officium: nec ideo tamen in mente fieri opinionem mali, nec approbari ista, eisque consentiri. Hoc enim esse uolunt in potestate, idque interesse censent inter animum sapientis et stulti, quod stulti animus eisdem passionibus cedit, atque accommodat mentis assensum; sapientis autem, quamuis eas necessitate patiatur, retinet tamen de his que appetere uel fugere rationabiliter debet, ueram et stabilem inconcussa mente sententiam. Hec ut potui, non quidem commodius A. Gellio, sed certe breuius, et, ut puto, planius exposui, que ille se in Epieteti libro legisse commemorat, eum ex decretis Stoicorum dixisse atque sensisse.

3. Que si ita sunt, aut nichil, aut pene nichil distat  inter Stoicorum aliorumque philosophorum opinionem de passionibus et perturbationibus animorum: utrique enim mentem rationemque sapientis ab earum dominatione defendunt. Et ideo fortasse dicunt eas in sapientem non cadere Stoici, quia nequaquam eius sapientiam, qua utique sapiens est, ullo errore obnubilant, aut labe subuertunt. Accidunt autem animo sapientis, salua serenitate sapientie, propter illa, que commoda uel incommoda appellant, quamuis ea nolint dicere bona uel mala. Nam profecto si nichili penderet eas res ille philosophus, quas amissurum se naufragio sentiebat, sicuti est uita ista salusque corporis; non ita illud periculum perhorresceret, ut palloris etiam testimonio proderetur. uerumtamen et illam poterat permotionem pati, et fixam tenere mente sententiam, uitam illam salutemque corporis, quorum amissionem minabatur tempestatis immanitas, non esse bona que illos, quibus inessent, facerent bonos, sicut facit iustitia. Quod autem aiunt ea nec bona appellanda esse, sed commoda; uerborum certamini, non rerum examini deputandum est. Quid enim interest, utrum aptius bona uocentur, an commoda; dum tamen ne his priuetur, non minus Stoicus, quam Peripateticus pauescat et palleat; ea non equaliter appellando, sed equaliter estimando? Ambo sane, si bonorum istorum seu commodorum periculis ad flagitium uel facinus urgeantur, ut aliter ea retinere non possint, malle se dicunt hec amittere quibus natura corporis salua et incolumis habetur, quam illa committere quibus iustitia uiolatur. Ita mens, ubi fixa est ista sententia, nullas perturbationes, etiamsi accidant inferioribus animi partibus, in se contra rationem preualere permittit: quin imo eis ipsa dominatur, eisque non consentiendo, sed potius resistendo regnum uirtutis exercet. Talem describit etiam uirgilius Aeneam, ubi ait:

Mens immota manet, lacryme uoluuntur inanes. 



CAPUT u.---Quod passiones, que christianos animos afficiunt, non in uitium trahant, sed uirtutem exerceant.

Non est nunc necesse copiose ac diligenter ostendere, quid de istis passionibus doceat Scriptura diuina, qua christiana eruditio continetur. Deo quippe illam ipsam mentem subiicit regendam et iuuandam, mentique passiones ita moderandas atque frenandas, ut in usus iustitie conuertantur. Denique in disciplina nostra non tam queritur utrum pius animus irascatur, sed quare irascatur; nec utrum sit tristis, sed unde sit tristis; nec utrum timeat, sed quid timeat. Irasci enim peccanti, ut corrigatur; constristari pro afflicto, ut liberetur; timere periclitanti, ne pereat; nescio utrum quisquam sana consideratione reprehendat. Nam et misericordiam Stoicorum est solere culpare  : sed quanto honestius ille Stoicus misericordia perturbaretur hominis liberandi, quam timore naufragii! Longe melius et humanius, et piorum sensibus accommodatius Cicero in Cesaris laude locutus est, ubi ait: Nulla de uirtutibus tuis nec admirabilior,  nec gratior misericordia est . Quid est autem misericordia, nisi aliene miserie quedam in nostro corde compassio, qua utique, si possumus, subuenire compellimur? Seruit autem motus iste rationi, quando ita prebetur misericordia, ut iustitia conseruetur, siue cum indigenti tribuitur, siue cum ignoscitur penitenti. Hanc Cicero, locutor egregius, non dubitauit appellare uirtutem, quam Stoicos inter uitia numerare non pudet: qui tamen, ut docuit liber Epicteti nobilissimi Stoici, ex decretis Zenonis et Chrysippi, qui huius secte primas  habuerunt, huiusmodi passiones in animum sapientis admittunt, quem uitiis omnibus liberum uolunt. Unde fit consequens, ut hec ipsa non putent uitia, quando sapienti sic accidunt, ut contra uirtutem mentis rationemque nichil possint, et una sit eademque sententia Peripateticorum, uel etiam Platonicorum, et ipsorum Stoicorum: sed, ut ait Tullius, uerbi controuersia iam diu torqueat homines Greculos contentionis cupidiores, quam ueritatis . Sed adhuc merito queri potest, utrum ad uite [1 1Kb] presentis pertineat infirmitatem, etiam in quibusque bonis officiis huiuscemodi perpeti affectus: sancti uero Angeli et sine ira puniant quos accipiunt eterna Dei lege puniendos, et miseris sine miserie compassione subueniant, et periclitantibus eis quos diligunt, sine timore opitulentur; et tamen istarum nomina passionum consuetudine locutionis humane etiam in eos usurpentur, propter quamdam operum similitudinem, non propter affectionum infirmitatem: sicut ipse Deus secundum Scripturas irascitur, nec tamen ulla passione turbatur  . Hoc enim uerbum uindicte usurpauit effectus, non illius turbulentus affectus.



CAPUT uI.---Quibus passionibus demones, confitente Apuleio, exagitentur, quorum ope homines apud deos asserit adiuuari.

Qua interim de sanctis Angelis questione dilata, uideamus quemadmodum dicant Platonici medios demones inter deos et homines constitutos istis passionum estibus fluctuare. Si enim mente ab his libera eisque dominante motus huiuscemodi paterentur [2 1Kb] , non eos diceret Apuleius simili motu cordis et salo mentis per omnes cogitationum estus fluctuare . Ipsa igitur mens eorum, id est pars animi superior, qua rationales sunt, in qua uirtus et sapientia, si ulla eis esset, passionibus turbulentis inferiorum animi partium regendis moderandisque dominaretur; ipsa, inquam, mens eorum, sicut iste Platonicus confitetur, salo perturbationum fluctuat. Subiecta est ergo mens demonum passionibus libidinum, formidinum, irarum, atque huiuscemodi ceteris. Que igitur pars in eis libera est composque sapientie, qua placeant diis, et  ad bonorum morum [1 1Kb] similitudinem hominibus consulant; cum eorum mens passionum uitiis subiugata et oppressa, quidquid rationis naturaliter habet, ad fallendum et decipiendum tanto acrius intendat, quanto eam magis possidet nocendi cupiditas?



CAPUT uII.---Quod Platonici figmentis petarum infamatos asserant deos de contrariorum studiorum certamine, cum he partes demonum, non deorum sint.

Quod si quisquam dicit, non ex omnium, sed ex malorum demonum numero esse, quos pete quorumdam hominum osores et amatores deos non procul a ueritate confingunt: hos enim dixit Apuleius, salo mentis per omnes cogitationum estus fluctuare: quomodo istud intelligere poterimus, quando, cum hoc diceret, non quorumdam, id est malorum, sed omnium demonum medietatem propter acria corpora, inter deos et homines describebat? Hoc enim ait fingere petas, quod ex istorum demonum numero deos faciunt, et eis deorum nomina imponunt, et quibus uoluerint hominibus ex his amicos inimicosque distribuunt ficti carminis impunita licentia; cum deos ab his demonum moribus, et celesti loco et beatitudinis opulentia remotos esse perhibeant . Hec est ergo fictio petarum, deos dicere qui dii non sunt, eosque sub deorum nominibus inter se decertare propter homines, quos pro studio partium diligunt uel oderunt. Non procul autem a ueritate dicit hanc esse fictionem; quoniam deorum appellati uocabulis qui dii non sunt, tales tamen describuntur demones, quales sunt. Denique hinc esse dicit Homericam illam Mineruam, que mediis cetibus Graiûm cohibendo Achilli interuenit . Quod ergo Minerua illa fuerit, peticum uult esse figmentum; eo quod Mineruam deam putat, eamque inter deos, quos omnes bonos beatosque credit, in alta etheria sede collocat, procul a conuersatione mortalium. Quod autem aliquis demon fuerit Grecis fauens Troianisque contrarius, sicut alius aduersus Grecos Troianorum opitulator, quem ueneris seu Martis nomine idem peta commemorat, quos deos iste talia non agentes in celestibus habitationibus ponit; et hi demones pro eis quos amabant, contra eos quos oderant, inter se decertauerint, hoc non procul a ueritate petas dixisse confessus est. De his quippe ista dixerunt, quos hominibus simili motu cordis et salo mentis per omnes cogitationum estus fluctuare testatur, ut possent amores et odia, non pro iustitia, sed sicut populus similis eorum in uenatoribus et aurigis, secundum suarum studia partium, pro aliis aduersus alios exercere  . Id enim uidetur philosophus curasse Platonicus, ne, cum hec a petis canerentur, non a demonibus mediis, sed ab ipsis diis, quorum nomina pete fingendo ponunt, fieri crederentur.



CAPUT uIII.---De diis celestibus et demonibus eriis hominibusque terrenis Apuleii Platonici definitio.


Quid illa ipsa definitio demonum, parumne intuenda est , quod ait demones esse genere animalia, animo passiua, mente rationalia, corpore eria, tempore eterna ? In quibus quinque commemoratis, nichil dixit omnino, quod [1 1Kb] demones cum bonis saltem hominibus id uiderentur habere commune, quod non esset in malis. Nam ipsos homines cum aliquanto latius describendo complecteretur, suo loco de illis dicens tanquam de infimis atque terrenis, cum prius dixisset de celestibus diis; ut commendatis duabus partibus ex summo et infimo ultimis [2 1Kb] , tertio loco de mediis demonibus loqueretur: Igitur homines, inquit, ratione cluentes [3 1Kb] , oratione pollentes, immortalibus animis, moribundis membris, leuibus et anxiis mentibus, brutis et obnoxiis corporibus, dissimilibus moribus, similibus erroribus, peruicaci audacia, pertinaci spe, casso labore, fortuna caduca, singillatim mortales, cuncti tamen uniuerso genere perpetui, uicissim sufficienda prole mutabiles, uolucri tempore, tarda sapientia, cita morte, querula uita terras incolunt . Cum hic [4 1Kb] tam multa diceret, que ad plurimos homines pertinent, numquid etiam illud tacuit, quod nouerat esse paucorum, ubi ait tarda sapientia? quod si pretermisisset, nullo modo recte genus humanum descriptionis huius tam intenta diligentia terminasset. Cum uero deorum excellentiam commendaret, ipsam beatitudinem, quo uolunt homines per sapientiam peruenire, in eis affirmauit excellere. Proinde si aliquos demones bonos uellet intelligi, aliquid etiam in ipsorum descriptione poneret, unde uel cum diis aliquam beatitudinis partem, uel cum hominibus qualemcumque sapientiam putarentur habere communem. Nunc uero nullum bonum eorum commemorauit, quo boni discernuntur a malis. Quamuis et eorum malitie liberius exprimende pepercerit, non tam ne ipsos, quam ne cultores eorum, apud quos loquebatur, offenderet: significauit tamen prudentibus, quid de illis sentire deberent; quandoquidem deos, quos omnes bonos beatosque credi uoluit, ab eorum passionibus, atque, ut ait ipse, turbellis omni modo separauit, sola illos corporum eternitate coniungens; animo autem non diis, sed hominibus similes demones apertissime inculcans: et hoc non sapientie bono, cuius et homines possunt esse participes; sed perturbatione passionum, que stultis malisque dominatur, a sapientibus uero et bonis ita regitur, ut malint eam non habere, quam uincere. Nam si non corporum,  sed animorum eternitatem cum diis habere demones uellet intelligi, non utique homines ab huius rei consortio separaret: quia et hominibus eternos esse animos, procul dubio, sicut Platonicus, sentit. Ideo cum hoc genus animantium describeret, immortalibus animis, moribundis membris dixit esse homines. Ac per hoc si propterea communem cum diis eternitatem non habent homines, quia corpore sunt mortales: propterea ergo demones habent, quia corpore sunt immortales.



CAPUT IX.---An amicitia celestium deorum per intercessionem demonum possit homini prouideri.

Quales igitur mediatores sunt inter homines et deos, per quos ad deorum amicitias homines ambiant, qui hoc cum hominibus habent deterius, quod est in animante melius, id est animum; hoc autem habent cum diis melius, quod est in animante deterius, id est corpus? Cum enim animans, id est animal, ex anima constet et corpore, quorum duorum anima est utique corpore melior; etsi uitiosa et infirma, melior certe corpore etiam sanissimo atque firmissimo; quoniam eius natura excellentior nec labe uitiorum postponitur corpori; sicut aurum etiam sordidum argento seu plumbo, licet purissimo, carius estimatur: isti mediatores deorum et hominum, per quos interpositos diuinis humana iunguntur, cum diis habent corpus eternum, uitiosum autem cum hominibus animum; quasi religio, qua uolunt diis homines per demones iungi, in corpore sit, non in animo, constituta. Quenam tandem istos mediatores falsos atque fallaces quasi capite deorsum nequitia uel pena suspendit, ut inferiorem animalis partem, id est corpus, cum superioribus, superiorem uero, id est animum, cum inferioribus habeant, et cum diis celestibus in parte seruiente coniuncti, cum hominibus autem terrestribus in parte dominante sint miseri? Corpus quippe seruum est, sicut etiam Sallustius ait: Animi imperio, corporis seruitio magis utimur. Adiunxit autem ille, Alterum nobis cum diis, alterum cum belluis commune est : quoniam de hominibus loquebatur, quibus, sicut belluis, mortale corpus est. Isti autem, quos inter nos et deos mediatores nobis philosophi prouiderunt [1 1Kb] , possunt quidem dicere de animo et corpore, Alterum nobis cum diis, alterum cum hominibus commune est: sed, sicut dixi, tanquam in peruersum ligati atque suspensi, seruum corpus cum diis beatis, dominum animum cum hominibus miseris habentes [2 1Kb] , parte inferiore exaltati, superiore deiecti. Unde etiam si quisquam propter hoc eos putauerit eternitatem habere cum diis, quia nulla morte, sicut animalium terrestrium, animi eorum soluuntur a corpore: nec sic existimandum est eorum corpus tanquam honoratorum eternum uehiculum, sed eternum uinculum damnatorum [3 1Kb] .



CAPUT X.---Quod secundum Plotini sententiam, minus miseri sint homines in corpore mortali, quam demones in eterno.


Plotinus certe nostre memorie uicinis [1 1Kb] temporibus, Platonem ceteris excellentius intellexisse laudatur  . Is cum de humanis animis ageret, Pater, inquit, misericors mortalia illis uincula faciebat . Ita hoc ipsum quod mortales sunt homines corpore, ad misericordiam Dei patris pertinere arbitratus est, ne semper huius uite miseria tenerentur. Hac misericordia indigna iudicata est iniquitas demonum, que in animi passiui miseria, non mortale, sicut homines, sed eternum corpus accepit. Essent quippe feliciores hominibus, si mortale cum eis haberent corpus, et cum diis beatum animum. Essent autem pares hominibus, si cum animo misero corpus saltem mortale cum eis habere meruissent; si tamen acquirerent aliquid pietatis, ut ab erumnis uel in morte requiescerent. Nunc uero non solum feliciores hominibus non sunt animo misero, sed etiam miseriores sunt perpetuo corporis uinculo. Non enim aliqua pietatis et sapientie disciplina proficientes, intelligi uoluit ex demonibus fieri deos, cum apertissime dixerit demones eternos.



CAPUT XI.---De opinione Platonicorum, qua putant animas hominum demones esse post corpora.

Dicit quidem  et animas hominum demones esse, et ex hominibus fieri Lares, si boni meriti sunt; Lemures, si mali, seu Laruas: Manes autem deos dici, si incertum est bonorum eos, seu malorum esse meritorum. In qua opinione, quantam uoraginem aperiant sectandis perditis moribus, quis non uideat, si uel paululum attendat? Quandoquidem quamlibet nequam fuerint homines, uel Laruas se fieri dum opinantur, uel dum Manes deos; tanto peiores fiunt, quanto sunt nocendi cupidiores: ut etiam quibusdam sacrificiis tanquam diuinis honoribus post mortem se inuitari opinentur, ut noceant: Laruas quippe dicit esse noxios demones ex hominibus factos. Sed hinc alia questio est. Inde autem perhibet appellari grece beatos , quod boni sint animi, hoc est boni demones; animos quoque hominum demones esse confirmans.



CAPUT XII.---De ternis contrariis, quibus secundum Platonicos demonum et hominum natura distinguitur.

Sed nunc de his agimus, quos in natura propria descripsit inter deos et homines genere animalia, mente rationalia, animo passiua, corpore eria, tempore eterna. Nempe cum prius deos in sublimi celo, homines autem in terra infima disiunctos locis, et nature dignitate secerneret, ita conclusit: Habetis, inquit, interim bina animalia; deos ab hominibus plurimum  differentes, loci sublimitate, uite perpetuitate, nature perfectione; nullo inter se propinquo communicatu, cum et habitacula summa ab infimis tanta intercapedo fastigii dispescat [1 1Kb] ; et uiuacitas illic eterna et indefecta sit, hic caduca et subcisiua; et ingenia illa ad beatitudinem sublimata, hec ad miserias infimata . Hic terna uideo commemorata contraria de duabus nature partibus ultimis, id est summis atque infimis. Nam tria que proposuit de diis laudabilia, eadem repetiuit, aliis quidem uerbis, ut eis alia tria aduersa ex hominibus redderet. Tria deorum hec sunt: loci sublimitas, uite perpetuitas, perfectio nature. Hec aliis uerbis ita repetiuit, ut eis tria contraria humane conditionis opponeret: Cum et habitacula, inquit, summa ab infimis tanta intercapedo fastigii dispescat: quia dixerat loci sublimitatem. Et uiuacitas illic, inquit, eterna et indefecta sit, hic caduca et subcisiua: quia dixerat uite perpetuitatem. Et ingenia illa, inquit, ad beatitudinem sublimata, hec ad miserias infimata: quia dixerat nature perfectionem. Tria igitur ab eo posita sunt deorum, id est, locus sublimis, eternitas, beatitudo: et his contraria tria hominum, id est, locus infimus, mortalitas, miseria.



CAPUT XIII.---Quomodo demones, si nec cum diis beati, nec cum hominibus sunt miseri, inter utramque partem sine utriusque communione sint medii.

1. Inter hec terna deorum et hominum, quoniam demones medios posuit, de loco nulla est controuersia: inter sublimem quippe et infimum, medius locus aptissime habetur et dicitur. Cetera bina restant, quibus cura attentior adhibenda est, quemadmodum uel aliena esse a demonibus ostendantur, uel sic eis distribuantur, ut medietas uidetur exposcere. Sed ab eis aliena esse non possunt. Non enim, sicut dicimus locum medium nec esse summum, nec infimum, ita demones cum sint animalia rationalia, nec beatos esse, nec miseros, sicuti sunt arbusta uel pecora, que sunt sensus uel rationis expertia, recte possumus dicere. Quorum ergo ratio mentibus inest, aut miseros esse, aut beatos necesse est. Item non possumus recte dicere, nec mortales esse demones, nec eternos. Omnia namque uiuentia aut in eternum uiuunt, aut finiunt morte quod uiuunt. Iam uero iste tempore eternos demones dixit. Quid igitur restat, nisi ut hi medii de duobus summis unum habeant, et de duobus infimis alterum? Nam si utraque de imis habebunt, aut utraque de summis, medii non erunt, sed in alterutram partem uel resiliunt, uel recumbunt [2 1Kb] . Quia ergo his binis, sicut demonstratum est, carere utrisque non possunt, acceptis ex utraque parte singulis mediabuntur. Ac per hoc quia de infimis habere non possunt eternitatem, que ibi non est, unum hoc de summis habent: et ideo non est alterum ad complendam medietatem suam, quod de infimis habeant, nisi miseriam.

2. [XIII.] Est itaque, secundum Platonicos, sublimium deorum uel beata eternitas, uel eterna beatitudo;  hominum uero infirmorum uel miseria mortalis, uel mortalitas misera: demonum autem mediorum uel misera eternitas, uel eterna miseria. Nam et quinque illis, que in definitione demonum posuit, non eos medios, sicut promittebat, ostendit; quoniam tria dixit eos habere nobiscum, quod genere animalia, quod mente rationalia, quod animo passiua sunt; cum diis autem unum, quod tempore eterna; et unum proprium, quod corpore eria. Quomodo ergo medii, quando unum habent cum summis, tria cum infimis? Quis non uideat, relicta medietate, quantum inclinentur et deprimantur ad infima? Sed plane ibi etiam medii possunt ita inueniri, ut unum habeant proprium, quod est corpus erium, sicut et illi de summis atque infimis singula propria, dii corpus etherium, hominesque terrenum; duo uero communia sint omnibus, quod genere sunt animalia, et mente rationalia. Nam et ipse cum de diis et hominibus loqueretur, »Habetis« inquit, »bina animalia.« Et non solent isti deos nisi rationales mente perhibere. Duo sunt residua, quod sunt animo passiua, et tempore eterna: quorum habent unum cum infimis, cum summis alterum, ut proportionali ratione librata medietas neque sustollatur in summa, neque in infima deprimatur. Ipsa est autem illa demonum misera eternitas, uel eterna miseria. Qui enim ait, animo passiua, etiam misera dixisset, nisi eorum cultoribus [1 1Kb] erubuisset. Porro quia prouidentia summi Dei, sicut etiam ipsi fatentur, non fortuita temeritate regitur mundus, nunquam esset istorum eterna miseria, nisi esset magna malitia.

3. Si igitur beati recte dicuntur eudemones, non sunt eudemones demones, quos inter homines et deos isti in medio locauerunt. Quis ergo est locus bonorum demonum, qui supra homines, infra deos, istis prebeant adiutorium, illis ministerium? Si enim boni eternique sunt, profecto et beati sunt. Aeterna autem beatitudo medios eos esse non sinit, quia multum diis comparat, multumque ab hominibus separat. Unde frustra isti conabuntur ostendere, quomodo demones boni, si et immortales sunt et beati, recte medii constituantur inter deos immortales ac beatos et homines mortales ac miseros. Cum enim utrumque habeant cum diis, et beatitudinem scilicet et immortalitatem, nichil autem horum cum hominibus et miseris et mortalibus; quomodo non potius remoti sunt ab hominibus, diisque coniuncti, quam inter utrosque medii constituti? Tunc enim medii essent, si haberent et ipsi duo quedam sua, non cum binis alterutrorum, sed cum singulis utrorumque communia: sicut homo medium quiddam est, sed inter pecora et Angelos; ut, quia pecus est animal irrationale atque mortale, angelus autem rationale et immortale, medius homo esset, inferior Angelis, superior pecoribus, habens cum pecoribus mortalitatem, rationem cum Angelis, animal rationale mortale. Ita ergo cum querimus medium inter beatos immortales miserosque  mortales, hoc inuenire debemus, quod aut mortale sit beatum, aut immortale sit miserum.



CAPUT XIu.---An homines, cum sint mortales, possint uera beatitudine esse felices.

Utrum autem et beatus et mortalis homo esse possit, magna est inter homines questio. Quidam enim conditionem suam humilius inspexerunt, negaueruntque hominem capacem esse posse beatitudinis, quamdiu mortaliter uiuit: quidam uero extulerunt se, et ausi sunt dicere, sapientie compotes, beatos esse posse mortales. Quod si ita est, cur non ipsi potius medii constituuntur inter mortales miseros et immortales beatos, beatitudinem habentes cum immortalibus beatis, mortalitatem cum mortalibus miseris? Profecto enim si beati sunt, inuident nemini: ? et ideo mortalibus miseris, quantum possunt, ad consequendam beatitudinem consulunt [1 1Kb] ; ut et etiam immortales ualeant esse post mortem, et Angelis immortalibus beatisque coniungi.



CAPUT Xu.---De Mediatore Dei et hominum, homine Christo Iesu.

1. Si autem, quod multo credibilius et probabilius disputatur, omnes homines, quamdiu mortales sunt, etiam miseri sint necesse est, querendus est medius, qui non solum homo, uerum etiam Deus sit; ut homines ex mortali miseria ad beatam immortalitatem huius medii beata mortalitas interueniendo perducat. Quem neque non fieri mortalem oportebat, neque permanere mortalem. Mortalis quippe factus est, non infirmata uerbi diuinitate, sed carnis infirmitate suscepta: non autem permansit in ipsa carne mortalis, quam resuscitauit a mortuis: quoniam ipse fructus est mediationis eius, ut nec ipsi, propter quos liberandos mediator effectus est, in perpetua uel carnis morte remanerent. Proinde mediatorem inter nos et Deum, et mortalitatem habere oportuit transeuntem, et beatitudinem permanentem: ut per id quod transit, congrueret morituris; et ad id quod permanet, transferret ex mortuis. Boni igitur Angeli inter miseros mortales et beatos immortales medii esse non possunt; quia ipsi quoque et beati et immortales sunt: possunt autem medii esse angeli mali quia immortales sunt cum illis, miseri cum istis. His contrarius est Mediator bonus, qui aduersus eorum immortalitatem et miseriam, et mortalis esse ad tempus uoluit, et beatus in eternitate persistere potuit: ac sic eos et immortales superbos, et miseros noxios, ne immortalitatis iactantia seducerent ad miseriam, et sue mortis humilitate et sue beatitudinis benignitate destruxit in eis, quorum corda per suam fidem mundans, ab illorum immundissima dominatione liberauit.

2. Homo itaque mortalis et miser longe seiunctus ab immortalibus et beatis, quid eligat medium, per quod immortalitati et beatitudini copuletur? Quod possit delectare in demonum immortalitate, miserum  est: quod possit offendere in Christi mortalitate, iam non est. Ibi ergo cauenda est miseria sempiterna: hic mors timenda non est, que esse non potuit sempiterna, et beatitudo amanda est sempiterna. Ad hoc quippe se interponit medius immortalis et miser, ut ad immortalitatem beatam transire non sinat, quoniam persistit quod impedit, id est ipsa miseria: ad hoc autem se interposuit mortalis et beatus, ut mortalitate transacta, et ex mortuis faceret immortales, quod in se resurgendo monstrauit, et ex miseris beatos, unde nunquam ipse discessit. Alius est ergo medius malus, qui separat amicos; alius bonus, qui reconciliat inimicos. Et ideo multi sunt medii separatores, quia multitudo que beata est, unius Dei participatione fit beata; cuius participationis priuatione misera multitudo malorum angelorum, que se opponit potius ad impedimentum, quam interponit ad beatitudinis adiutorium, etiam ipsa multitudine obstrepit quodammodo, ne possit ad illud unum beatificum bonum perueniri, ad quod ut perduceremur, non multis, sed uno mediatore opus erat; et hoc eo ipso, cuius participatione simus beati, hoc est uerbo Dei non facto, per quod facta sunt omnia. Nec tamen ob hoc mediator est, quia uerbum: maxime quippe immortale et maxime beatum uerbum longe est a mortalibus miseris; sed mediator per quod homo: eo ipso utique ostendens ad illud non solum beatum, uerum etiam beatificum bonum non oportere queri alios mediatores, per quos arbitremur nobis peruentionis gradus esse moliendos; quia beatus et beatificus Deus factus particeps humanitatis nostre compendium prebuit participande diuinitatis sue. Neque enim nos a mortalitate et miseria liberans ad Angelos immortales beatosque ita perducit, ut eorum participatione etiam nos immortales et beati simus; sed ad illam Trinitatem, cuius et Angeli participatione beati sunt. Ideo quando in forma serui , ut mediator esset, infra Angelos esse uoluit, in forma Dei supra Angelos mansit: idem in inferioribus uia uite, qui in superioribus uita.



CAPUT XuI.---An rationabiliter Platonici definierint deos celestes, declinantes terrena contagia, hominibus non misceri, quibus ad amicitiam deorum demones suffragentur.

Non enim uerum est, quod idem Platonicus ait dixisse Platonem, Nullus deus miscetur homini. Et hoc precipuum eorum sublimitatis ait esse specimen, quod nulla attrectatione hominum contaminantur . Ergo demones contami nari fatetur: et ideo eos a quibus contaminantur, mundare non possunt, omnesque immundi pariter fiunt, et demones contrectatione hominum, et homines cultu demonum. Aut, si et contrectari miscerique hominibus, nec tamen contaminari, demones possunt, diis profecto meliores sunt: quia illi, si miscerentur, contaminarentur. Nam hoc deorum dicitur esse precipuum, ut eos sublimiter separatos humana contrectatio contaminare non possit. Deum  quidem summum omnium creatorem, quem nos uerum Deum dicimus, sic a Platone predicari asseuerat, quod ipse sit solus qui non possit penuria sermonis humani quauis oratione uel modice comprehendi; uix autem sapientibus uiris, cum se uigore animi, quantum licuit, a corpore remouerint, intellectum huius Dei, et id quoque interdum uelut in altissimis tenebris rapidissimo coruscamine lumen candidum intermicare . Si ergo supra omnia uere summus Deus intelligibili et ineffabili [1 1Kb] quadam presentia, etsi interdum, etsi tanquam rapidissimo coruscamine lumen candidum intermicans, adest tamen sapientium mentibus, cum se, quantum licuit, a corpore remouerint, nec ab eis contaminari potest; quid est quod isti dii propterea constituuntur longe in sublimi loco, ne contrectatione contaminentur humana? Quasi uero aliud corpora illa etheria quam uidere sufficiat, quorum luce terra, quantum sufficit, illustratur [2 1Kb] . Porro si non contaminantur sidera, cum uidentur, quos deos omnes uisibiles dicit; nec demones hominum contaminantur aspectu, quamuis de proximo uideantur. An forte uocibus humanis contaminarentur, qui acie non contaminantur oculorum; et ideo demones medios habent, per quos eis uoces hominum nuntientur, a quibus longe absunt, ut incontaminatissimi perseuerent? Quid iam de ceteris sensibus dicam? Non enim olfaciendo contaminari uel dii possent, si adessent, uel cum adsunt demones, possunt uiuorum corporum uaporibus humanorum, si tantis sacrificiorum cadauerinis non contaminantur nidoribus  . In gustandi autem sensum [3 1Kb] nulla necessitate reficiende mortalitatis urgentur, ut fame adacti cibos ab hominibus querant. Tactus uero in potestate est. Nam licet ab eo potissimum sensu contrectatio dicta uideatur, hactenus tamen, si uellent, miscerentur hominibus, ut uiderent et uiderentur, audirent et audirentur: tangendi autem que necessitas? nam neque homines id concupiscere auderent, cum deorum uel demonum bonorum conspectu uel colloquio fruerentur: et, si in tantum curiositas progrederetur, ut uellent; quonam pacto quispiam posset inuitum tangere deum, uel demonem, qui nisi captum non potest passerem?

2. uidendo igitur uisibusque se prebendo et loquendo et audiendo, dii corporaliter misceri hominibus possent. Hoc autem modo demones si miscentur, ut dixi, et non contaminantur, dii autem contaminarentur, si miscerentur; incontaminabiles dicunt demones, et contaminabiles deos. Si autem contaminantur et demones, quid conferunt hominibus ad uitam post mortem beatam, quos contaminati mundare non possunt, ut eos mundos diis incontaminatis possint adiungere, inter quos et illos medii constituti sunt? Aut si hoc eis beneficii non conferunt, quid prodest hominibus demonum amica mediatio?  an ut post mortem non ad deos homines per demones transeant, sed simul uiuant utrique contaminati, ac per hoc neutri beati? Nisi forte quis dicat more spongiarum uel huiuscemodi rerum mundare demones amicos suos, ut tanto ipsi sordidiores fiant, quanto fiunt homines eis uelut tergentibus mundiores. Quod si ita est, contaminatioribus dii miscentur demonibus, qui ne contaminarentur, hominum propinquitatem contrectationemque uitarunt. An forte dii possunt ab hominibus contaminatos mundare demones, nec ab eis contaminari, et eo modo non possent et homines? Quis talia sentiat, nisi quem fallacissimi demones deceperunt? Quid, quod si uideri et uidere contaminat, uidentur ab hominibus dii, quos uisibiles dicit , clarissima mundi lumina  et cetera sidera, tutioresque sunt demones ab ista hominum contaminatione, qui non possunt uideri, nisi uelint? Aut si non uideri, sed uidere contaminat, negent ab istis clarissimis mundi luminibus, quos deos opinantur, uideri homines, cum radios suos terras usque pertendant. Qui tamen eorum radii per queque immunda diffusi non contaminantur: et dii contaminarentur, si hominibus miscerentur, etiamsi esset necessarius in subueniendo contactus? Nam radiis solis et lune terra contingitur, nec istam contaminat lucem.



CAPUT XuII.---Ad consequendam uitam beatam, que in participatione est summi boni, non tali mediatore indigere hominem qualis est demon, sed tali qualis unus est Christus.

Miror autem plurimum tam doctos homines, qui cuncta corporea et sensibilia, pre [1 1Kb] incorporalibus et intelligibilibus, postponenda iudicauerunt, cum agitur de beata uita, corporalium contrectationum facere mentionem. Ubi est illud Plotini, ubi ait, Fugiendum est igitur ad carissimam [2 1Kb] patriam, et ibi pater, et ibi omnia? Que igitur, inquit, classis aut fuga? Similem deo fieri . Si ergo deo quanto similior, tanto fit quisque propinquior; nulla est ab illo alia longinquitas quam eius dissimilitudo. Incorporali uero illi eterno et incommutabili tanto est anima hominis dissimilior, quanto rerum temporalium mutabiliumque cupidior. [XuII.] Hoc ut sanetur, quoniam immortali puritati, que in summo est, ea que in imo sunt mortalia et immunda conuenire non possunt, opus est quidem mediatore; non tamen tali qui corpus quidem habeat immortale propinquum summis, animum autem morbidum similem infimis; quo morbo nobis inuideat potius ne sanemur, quam adiuuet ut sanemur: sed tali qui nobis infimis ex corporis mortalitate coaptatus, immortali spiritus iustitia [3 1Kb] , per quam non locorum distantia, sed similitudinis excellentia mansit in summis, mundandis liberandisque nobis uere diuinum prebeat adiutorium.  Qui profecto incontaminabilis Deus absit ut contaminationem timeret ex homine quo indutus est, aut ex hominibus inter quos in homine conuersatus est [1 1Kb] . Non enim parua sunt hec interim duo, que salubriter sua incarnatione monstrauit, nec carne [2 1Kb] posse contaminari ueram diuinitatem, nec ideo putandos demones nobis esse meliores, quia non habent carnem  . Hic est, sicut eum predicat sancta Scriptura, Mediator Dei et hominum, homo Christus iehsu , de cuius et diuinitate, qua Patri est semper equalis, et humanitate, qua nobis factus est similis, non hic locus est ut competenter pro nostra facultate dicamus.



CAPUT XuIII. Quod fallacia demonum, dum sua intercessione uiam spondet ad Deum, hoc annitatur, ut homines a uia ueritatis auertat.

Falsi autem illi fallacesque mediatores demones, qui cum per spiritus immunditiam miseri ac maligni multis effectibus clareant, per corporalium tamen locorum interualla et per eriorum corporum leuitatem a prouectu animorum nos auocare atque auertere moliuntur, non uiam [3 1Kb] prebent ad Deum; sed, ne uia teneatur, impediunt. Quandoquidem et in ipsa uia corporali, que falsissima est et plenissima erroris, qua non iter agit iustitia; quoniam non per corporalem altitudinem, sed per spiritualem, hoc est incorporalem, similitudinem ad Deum debemus ascendere; in ipsa tamen corporali uia, quam demonum amici per elementorum gradus ordinant, inter etherios deos et terrenos homines eriis demonibus mediis constitutis, hoc deos opinantur habere precipuum, ut propter hoc interuallum locorum contrectatione non contaminentur humana. Ita demones contaminari potius ab hominibus, quam homines mundari a demonibus credunt, et deos ipsos contaminari potuisse, nisi loci altitudine munirentur. Quis tam infelix est, ut ista uia mundari se existimet, ubi homines contaminantes demones contaminati, dii contaminabiles predicantur; et non potius eligat uiam, ubi contaminantes magis demones euitentur, et ab incontaminabili Deo [4 1Kb] ad ineundam societatem incontaminatorum Angelorum homines a contaminatione mundentur?



CAPUT XIX.---Quod appellatio demonum iam nec apud cultores eorum assumatur in significationem alicuius boni.

Sed ne de uerbis etiam nos certare uideamur, quoniam nonnulli istorum, ut ita dixerim, demonicolarum, in quibus et Labeo est, eosdem perhibent ab aliis angelos dici, quos ipsi demones nuncupant, iam mihi de bonis Angelis aliquid uideo disserendum, quos isti esse non negant, sed eos bonos demones uocare quam Angelos malunt. Nos autem, sicut Scriptura loquitur, secundum quam christiani sumus, Angelos [1 1Kb]  quidem partim bonos, partim malos, nunquam uero bonos demones legimus: sed ubicumque illarum Litterarum hoc nomen positum reperitur, siue demones, siue demonia dicantur, nonnisi maligni significantur spiritus. Et hanc loquendi consuetudinem in tantum populi usquequaque secuti sunt, ut eorum etiam qui Pagani appellantur, et deos multos ac demones colendos esse contendunt, nullus fere sit tam litteratus et doctus, qui audeat in laude uel seruo suo dicere, Demonem habes  1Kb] : sed cuilibet hoc dicere uoluerit, non se aliter accipi, quam maledicere uoluisse, dubitare non possit. Que igitur nos [2 1Kb] causa compellit, ut post offensionem aurium tam multarum, ut iam pene sint omnium, que hoc uerbum nonnisi in malam partem audire consueuerunt, quod diximus cogamur exponere, cum possimus Angelorum nomine adhibito, eamdem offensionem, que nomine demonum fieri poterat, euitare?



CAPUT XX.---De qualitate scientie, que demones superbos facit.

Quanquam etiam ipsa origo huius nominis, si diuinos intueamur Libros, aliquid affert cognitione dignissimum. enim dicuntur, quoniam uocabulum grecum est, ob scientiam nominati  . Apostolus autem Spiritu sancto locutus ait, Scientia inflat, caritas uero edificat . Quod recte aliter non intelligitur, nisi scientiam tunc prodesse, cum caritas inest; sine hac autem inflare, id est in superbiam inanissime quasi uentositatis extollere. Est ergo in demonibus scientia sine caritate, et ideo tam inflati, id est tam superbi, sunt, ut honores diuinos et religionis seruitutem, quam uero Deo deberi sciunt, sibi sategerint [3 1Kb] exhiberi, et quantum possunt, et apud quos possunt, adhuc agunt. Contra superbiam porro demonum, qua pro meritis possidebatur genus humanum, Dei humilitas, que in forma serui apparuit [4 1Kb] , quantam uirtutem habeat, anime hominum nesciunt immunditia elationis inflate, demonibus similes superbia, non scientia.



CAPUT XXI.---Ad quem modum Dominus uoluerit demonibus innotescere.

Ipsi autem demones etiam hoc ita sciunt, ut eidem Domino infirmitate carnis induto dixerint: Quid nobis et tibi, Iesu Nazarene? uenisti ante tempus perdere nos [5 1Kb] ? Clarum est in his uerbis, quod in eis et tanta scientia erat, et caritas non erat. Penam quippe suam formidabant ab illo, non in illo iustitiam diligebant. Tantum uero eis innotuit, quantum uoluit: Tantum autem uoluit, quantum oportuit.  Sed innotuit, non sicut Angelis sanctis, qui eius secundum id quod Dei uerbum est, participata eternitate perfruuntur  ; sed sicut eis terrendis innotescendum fuit, ex quorum tyrannica quodammodo potestate fuerat liberaturus predestinatos in suum regnum et gloriam semper ueracem et ueraciter sempiternam. Innotuit ergo demonibus, non per id quod est uita eterna, et lumen incommutabile quod illuminat pios, cui uidendo per fidem, que in illo est, corda mundantur; sed per quedam temporalia sue uirtutis effecta et occultissime signa presentie, que angelicis sensibus etiam malignorum spirituum potius quam infirmitati hominum possent esse conspicua. Denique quando ea paululum supprimenda iudicauit, et aliquanto altius latuit, dubitauit de illo demonum princeps, eumque tentauit, an Christus esset explorans, quantum se tentari ipse permisit, ut hominem quem gerebat, ad nostre imitationis temperaret exemplum. Post illam uero tentationem, cum Angeli, sicut scriptum est, ministrarent ei , boni utique et sancti, ac per hoc spiritibus immundis metuendi et tremendi, magis magisque innotescebat demonibus quantus esset, ut ei iubenti, quamuis in illo contemptibilis uideretur carnis infirmitas, resistere nullus auderet.



CAPUT XXII.---Quid intersit inter scientiam sanctorum Angelorum, et scientiam demonum.

His igitur Angelis bonis omnis corporalium temporaliumque rerum scientia, qua inflantur demones, uilis est: non quod earum ignari sint, sed quod illis Dei, qua sanctificantur, caritas chara est, pre cuius non tantum incorporali, uerum etiam incommutabili et ineffabili pulchritudine, cuius sancto amore inardescunt, omnia que infra sunt, et quod illud est non sunt, seque ipsos inter illa contemnunt, ut ex toto, quod boni sunt, eo bono, ex quo boni sunt, perfruantur. Et ideo certius etiam temporalia et mutabilia ista nouerunt; quia eorum principales causas in uerbo Dei conspiciunt, per quod factus est mundus: quibus causis quedam probantur, quedam reprobantur, cuncta ordinantur. Demones autem non eternas temporum causas et quodammodo cardinales in Dei Sapientia contemplantur; sed quorumdam signorum nobis occultorum maiore experientia multo plura quam homines futura prospiciunt. Dispositiones quoque suas aliquando prenuntiant. Denique sepe isti, nunquam illi omnino falluntur. Aliud est enim temporalibus temporalia et mutabilibus mutabilia coniectare, eisque temporalem et mutabilem modum [1 1Kb] sue uoluntatis et facultatis inserere, quod demonibus certa ratione permissum est: aliud autem in eternis atque incommutabilibus Dei legibus, que in eius Sapientia uiuunt, mutationes temporum preuidere, Deique uoluntatem, que tam certissima quam potentissima est omnium [2 1Kb] , Spiritus eius participatione  cognoscere; quod sanctis Angelis recta discretione donatum est. Itaque non solum eterni, uerum etiam beati sunt. Bonum autem quo beati sunt, Deus illis est, a quo creati sunt. Illius quippe indeclinabiliter participatione et contemplatione perfruuntur.



CAPUT XXIII.---Nomen deorum falso adscribi diis Gentium, quod tamen et Angelis sanctis et hominibus iustis ex diuinarum Scripturarum auctoritate commune est.

1. Hos si Platonici malunt deos quam demones dicere, eisque annumerare, quos a summo Deo conditos deos scribit eorum auctor et magister Plato ; dicant quod uolunt: non enim cum eis de uerborum controuersia laborandum est. Si enim sic immortales, ut tamen a summo Deo factos, etsi non per se ipsos, sed ei, a quo facti sunt, adherendo, beatos esse dicunt; hoc dicunt quod dicimus, quolibet eos nomine appellent. Hanc autem Platonicorum esse sententiam, siue omnium, siue meliorum, in eorum litteris inueniri potest. Nam et de ipso nomine, quo huiusmodi immortalem beatamque creaturam deos appellant; ideo inter nos et ipsos pene nulla dissensio est, quia et in nostris sacris Litteris legitur, Deus deorum Dominus locutus est : et alibi, Confitemini Deo deorum . Et alibi, Rex magnus super omnes deos . Illud autem ubi scriptum est, Terribilis est super omnes deos; cur dictum sit, deinceps ostenditur. Sequitur enim, Quoniam omnes dii gentium demonia, Dominus autem celos fecit . Super omnes ergo deos dixit, sed gentium, id est, quos gentes pro diis habent, que sunt demonia: ideo terribilis, sub quo terrore Domino dicebant, uenisti perdere nos ? Illud uero ubi dicitur, Deus deorum, non potest intelligi Deus demoniorum: et Rex magnus super omnes deos, absit ut dicatur Rex magnus super omnia demonia. Sed homines quoque in populo Dei, eadem Scriptura deos appellat. Ego, inquit, dixi, Dii estis, et filii Excelsi omnes . Potest itaque intelligi horum deorum Deus, qui dictus est Deus deorum: et super hos deos Rex magnus, qui dictus est Rex magnus super omnes deos.

2. uerumtamen cum a nobis queritur, si homines dicti sunt dii, quod in populo Dei sunt, quem per Angelos uel per homines alloquitur Deus; quanto magis immortales eo nomine digni sunt, qui ea fruuntur beatitudine, ad quam Deum colendo cupiunt homines peruenire? quid respondebimus, nisi non frustra in Scripturis sanctis expressius homines nuncupatos deos, quam illos immortales et beatos, quibus nos equales futuros in resurrectione promittitur, ne scilicet propter illorum excellentiam aliquem eorum nobis constituere deum infidelis auderet infirmitas?  Quod in homine facile est euitare. Et euidentius dici debuerunt homines dii in populo Dei, ut certi ac fidentes fierent, eum esse Deum suum, qui dictus est Deus deorum: quia, etsi appellentur dii immortales illi et beati, qui in celis sunt  ; non tamen dicti sunt dii deorum, id est dii hominum in populo Dei constitutorum, quibus est dictum, Ego dixi, Dii estis, et filii Excelsi omnes. Hinc est quod ait Apostolus: Etsi sunt qui dicuntur dii, siue in celo, siue in terra; sicuti sunt dii multi, et domini multi: nobis tamen unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum .

3. Non multum ergo de nomine disceptandum est, cum res ipsa ita clareat, ut a scrupulo dubitationis aliena sit. Illud uero, quod nos ex eorum immortalium beatorum numero missos Angelos esse dicimus, qui Dei uoluntatem hominibus annuntiarent, illis autem [1 1Kb] non placet, quia hoc ministerium non per illos quos deos appellant, id est immortales et beatos, sed per demones fieri credunt, quos immortales tantum, non etiam beatos audent dicere; aut certe ita immortales ac beatos, ut tamen demones bonos, non deos sublimiter collocatos et ab humana contrectatione semotos: quamuis nominis controuersia uideatur, tamen ita detestabile est nomen demonum, ut hoc modis omnibus a sanctis Angelis nos remouere debeamus. Nunc ergo ita liber iste claudatur, ut sciamus immortales ac beatos, quodlibet [2 1Kb] uocentur, qui tamen facti et creati sunt, medios non esse ad immortalem beatitudinem perducendis mortalibus miseris, a quibus utraque differentia separantur. Qui autem medii sunt communem habendo immortalitatem cum superioribus, miseriam cum inferioribus, quoniam merito malitie sunt miseri, beatitudinem quam non habent, inuidere nobis possunt potius quam prebere. Unde nichil habent amici demonum quod nobis dignum afferant, cur eos tanquam adiutores colere debeamus, quos potius ut deceptores euitare debemus. Quos autem bonos, et ideo non solum immortales, uerum etiam beatos deorum nomine sacris et sacrificiis propter uitam beatam post mortem adipiscendam colendos putant, qualescumque illi sint, et quolibet uocabulo digni sunt, non eos uelle per tale religionis obsequium nisi unum Deum coli, a quo creati et cuius participatione beati sunt, adiuuante ipso, in sequenti libro diligentius disseremus.



LIBER DECIMUS. In quo docet Augustinus diuinum honorem, qui latrie cultus dicitur et sacrificiis agitur, nolle Angelos bonos exhiberi nisi uni Deo, cui et ipsi seruiunt. De principio subinde ac uia purgande ac liberande anime disputat contra Porphyrium.



CAPUT PRIMUM.---ueram beatitudinem siue Angelis, siue hominibus, per unum Deum tribui, etiam Platonicos definisse: sed utrum hi, quos ob hoc ipsum colendos putant, uni tantum Deo, an etiam sibi sacrificari uelint, esse querendum.

1. Omnium certa sententia est, qui ratione quoquo modo uti possunt, beatos esse omnes homines uelle. Qui autem sint, uel unde fiant, dum mortalium querit infirmitas, multe magneque controuersie concitate sunt, in quibus philosophi sua studia et otia contriuerunt; quas in medium adducere atque discutere, et longum est, et non necessarium. Si enim recolit qui hec legit, quid in libro egerimus octauo in eligendis philosophis, cum quibus hec de beata uita, que post mortem futura est, questio tractaretur, utrum ad eam uni Deo uero, qui etiam est deorum effector, an plurimis diis religione sacrisque seruiendo, peruenire possimus; non etiam hic eadem repeti exspectat, presertim cum possit relegendo, si forte oblitus est, adminiculari [1 1Kb] memoriam. Elegimus enim Platonicos omnium philosophorum merito nobilissimos: propterea, quia sicut [2 1Kb] sapere potuerunt, licet immortalem ac rationalem uel intellectualem hominis animam, nisi participato lumine illius Dei, a quo et ipsa et mundus factus est, beatam esse non posse; ita illud quod omnes homines appetunt, id est uitam beatam, quemquam isti assecuturum negant, qui non illi uni optimo, qui est incommutabilis Deus, puritate casti amoris adheserit. Sed quia ipsi quoque siue cedentes uanitati errorique populorum, siue, ut ait Apostolus, euanescentes in cogitationibus suis , multos deos colendos ita putauerunt, uel putari uoluerunt, ut quidam eorum etiam demonibus diuinos honores sacrorum et sacrificiorum deferendos esse censerent, quibus iam non parua ex parte respondimus: nunc uidendum ac disserendum est, quantum Deus donat, immortales ac beati in celestibus sedibus, dominationibus, principatibus, potestatibus constituti, quos isti deos, et ex quibus quosdam uel bonos demones, uel nobiscum Angelos nominant, quomodo credendi sint uelle a nobis religionem pietatemque seruari; hoc est, ut apertius dicam, utrum etiam sibi, an tantum Deo suo, qui etiam noster est, placeat eis ut sacra faciamus et sacrificemus, uel aliqua nostra seu nos ipsos religionis ritibus consecremus.

2. Hic est enim diuinitati uel, si expressius dicendum est, deitati debitus cultus, propter quem uno uerbo significandum, quoniam mihi satis idoneum non occurrit latinum, greco ubi necesse est insinuo quid uelim  dicere. quippe nostri, ubicumque sanctarum Scripturarum positum est, interpretati sunt Seruitutem. Sed ea seruitus, que debetur hominibus, secundum quam precipit Apostolus, seruos dominis suis subditos esse debere , alio nomine grece nuncupari solet  : uero secundum consuetudinem qua locuti sunt qui nobis diuina eloquia condiderunt, aut semper, aut tam frequenter ut pene semper, ea dicitur seruitus que pertinet ad colendum Deum. Proinde si tantummodo Cultus ipse dicatur, non soli Deo deberi uidetur. Dicimur enim colere etiam homines, quos honorifica uel recordatione uel presentia frequentamus. Nec solum ea quibus nos religiosa humilitate subiicimus, sed quedam etiam que subiecta sunt nobis, coli perhibentur. Nam ex hoc uerbo et agricole et coloni et incole uocantur: et ipsos deos non ob aliud appellant celicolas, nisi quod celum colant; non utique uenerando, sed inhabitando; tanquam celi quosdam colonos: non sicut appellantur coloni, qui conditionem debent genitali solo propter agriculturam sub dominio possessorum  ; sed, sicut ait quidam latini eloquii magnus auctor,

Urbs antiqua fuit, Tyrii tenuere coloni. 
Ab incolendo enim colonos uocauit, non ab agricultura. Hinc et ciuitates a maioribus ciuitatibus uelut populorum examinibus condite, colonie nuncupantur. Ac per hoc cultum quidem non deberi nisi Deo, propria quadam notione uerbi huius omnino uerissimum est: sed quia et aliarum rerum dicitur cultus, ideo latine uno uerbo significari cultus Deo debitus non potest.

3. Nam et ipsa Religio quamuis distinctius non quemlibet, sed Dei cultum significare uideatur; unde isto nomine interpretati sunt nostri eam que grece dicitur  : tamen quia latina loquendi consuetudine, non imperitorum [1 1Kb] , uerum etiam doctissimorum, et  cognationibus humanis atque affinitatibus et quibusque necessitudinibus dicitur exhibenda religio; non eo uocabulo uitatur ambiguum, cum de cultu deitatis uertitur questio, ut fidenter dicere ualeamus, religionem non esse nisi Dei cultum; quoniam uidetur hoc uerbum a significanda obseruantia propinquitatis humane insolenter [1 1Kb] auferri. Pietas quoque proprie Dei cultus intelligi solet, quam Greci uocant. Hec tamen et erga parentes officiose haberi dicitur. More autem uulgi hoc nomen etiam in operibus misericordie frequentatur: quod ideo arbitror euenisse, quia hec fieri precipue Deus mandat, eaque sibi uel pro sacrificiis, uel pre sacrificiis placere testatur. Ex qua loquendi consuetudine factum est, ut et Deus ipse dicatur pius : quem sane Greci nullo suo sermonis usu uocant; quamuis pro misericordia illorum etiam uulgus usurpet. Unde in quibusdam Scripturarum locis, ut distinctio certior appareret, non , quod ex bono cultu, sed , quod ex Dei cultu compositum resonat, dicere maluerunt  . Utrumlibet autem horum nos uno uerbo enuntiare non possumus. Que itaque grece nuncupatur, et latine interpretatur Seruitus, sed ea qua colimus Deum: uel que grece, latine autem Religio dicitur, sed ea que nobis est erga Deum: uel quam illi , nos uero non uno uerbo exprimere, sed Dei cultum possumus appellare; hanc ei tantum Deo deberi dicimus, qui uerus est Deus, facitque suos cultores deos . Quicumque igitur sunt in celestibus habitationibus immortales et beati, si nos non amant nec beatos esse nos uolunt, colendi utique non sunt. Si autem amant et beatos uolunt, profecto inde uolunt, unde et ipsi sunt: an aliunde ipsi beati, aliunde nos?



CAPUT II.---De superna illuminatione quid Plotinus Platonicus senserit.

Sed non est nobis ullus cum his excellentioribus philosophis in hac questione conflictus. uiderunt enim, suisque litteris multis modis copiosissime mandauerunt, hinc illos, unde et nos, fieri beatos, obiecto quodam lumine intelligibili, quod Deus est illis, et aliud est quam illi, a quo illustrantur, ut clareant, atque eius participatione perfecti beatique subsistant. Sepe multumque Plotinus asserit sensum Platonis explanans, ne illam quidem, quam credunt esse uniuersitatis animam, aliunde beatum esse quam nostram: idque esse lumen quod ipsa non est, sed a quo creata est, et quo intelligibiliter illuminante intelligibiliter lucet. Dat etiam similitudinem ad illa incorporea de his celestibus conspicuis [2 1Kb] amplisque corporibus, tanquam ille sit sol, et ipsa sit luna. Lunam quippe solis obiectu illuminari putant. Dicit ergo ille magnus Platonicus, animam rationalem  non habere supra se naturam nisi Dei, qui fabricatus est mundum, a quo et ipsa facta est: nec aliunde illis supernis preberi uitam beatam, et lumen intelligentie ueritatis, quam unde prebetur et nobis; consonans Euangelio, ubi legitur, Fuit homo missus a Deo, cui nomen erat Ioannes: hic uenit in testimonium, ut testimonium perhiberet de lumine, ut omnes crederent per eum. Non erat ille lumen, sed ut testimonium perhiberet de lumine. Erat lumen uerum, quod illuminat omnem hominem uenientem in hunc mundum. In qua differentia satis ostenditur, animam rationalem uel intellectualem, qualis erat in Ioanne, sibi lumen esse non posse, sed alterius ueri luminis participatione lucere. Hoc et ipse Ioannes fatetur, ubi ei perhibens testimonium dicit: Nos omnes de plenitudine eius accepimus .



CAPUT III.---De uero Dei cultu, a quo Platonici, quamuis creatorem uniuersitatis intellexerint, deuiarunt colendo angelos siue bonos siue malos honore diuino.

1. Que cum ita sint, si Platonici, uel quicumque alii ista senserunt, cognoscentes Deum, sicut Deum glorificarent, et gratias agerent, neb euanescerent in cogitationibus suis, nec populorum erroribus partim auctores fierent, partim resistere non auderent; profecto confiterentur, et illis immortalibus ac beatis, et nobis mortalibus ac miseris, ut immortales ac beati esse possimus, unum Deum deorum colendum, qui et noster est et illorum.

2. [Iu.] Huic nos seruitutem, que grece dicitur, siue in quibusque sacramentis, siue in nobis ipsis debemus. Huius enim templum simul omnes, et singuli templa sumus ; quia et omnium concordiam, et singulos inhabitare dignatur: non in omnibus quam in singulis maior; quoniam nec mole distenditur, nec partitione minuitur. Cum ad illum sursum est, eius est altare cor nostrum: eius Unigenito eum sacerdote placamus: ei cruentas uictimas cedimus, quando usque ad sanguinem pro eius ueritate certamus: ei suauissimum adolemus incensum [1 1Kb] , cum in eius conspectu pio sanctoque amore flagramus: ei dona eius in nobis, nosque ipsos uouemus, et reddimus: ei beneficiorum eius solemnitatibus festis et diebus statutis dicamus sacramusque memoriam, ne uolumine temporum ingrata subrepat obliuio: ei sacrificamus hostiam humilitatis et laudis in ara cordis igne feruide [2 1Kb] caritatis. Ad hunc uidendum, sicut uideri potest, eique coherendum, ab omni peccatorum et cupiditatum malarum labe mundamur, et eius nomine [3 1Kb] consecramur. Ipse enim fons nostre beatitudinis, ipse omnis appetitionis est finis. Hunc eligentes, uel potius religentes, amiseramus enim negligentes: hunc ergo religentes, unde et religio dicta perhibetur  , ad eum dilectione tendimus, ut perueniendo  quiescamus: ideo beati, quia illo fine perfecti. Bonum enim nostrum, de cuius fine inter philosophos magna contentio est, nullum est aliud, quam illi coherere: cuius unius anima intellectualis incorporeo, si dici potest, amplexu, ueris impletur fecundaturque uirtutibus. Hoc bonum diligere in toto corde, in tota anima, et in tota uirtute precipimur. Ad hoc bonum debemus, et a quibus diligimur duci, et quos diligimus ducere. Sic complentur duo illa precepta, in quibus tota Lex pendet et Prophete: Diliges Dominum Deum tuum in toto corde tuo, et in tota anima tua, et in tota mente tua; et, Diliges proximum tuum tanquam te ipsum . Ut enim homo sese diligere nosset, constitutus est ei finis quo referret omnia que ageret, ut beatus esset. Non enim qui se diligit, aliud esse uult quam beatus. Hic autem finis est adherere Deo . Iam igitur scienti diligere se ipsum, cum mandatur de proximo diligendo sicut se ipsum, quid aliud mandatur, nisi ut ei, quantum potest, commendet diligendum Deum  ? Hic est Dei cultus, hec uera religio, hec recta pietas, hec tantum Deo debita seruitus. Quecumque igitur immortalis potestas quantalibet uirtute predita, si nos diligit sicut se ipsam, ei uult esse subditos, ut beati simus, cui et ipsa subdita beata est  . Si ergo non colit Deum, misera est, quia Deo priuatur: si autem colit Deum, non uult se coli pro Deo. Illi enim potius diuine sententie suffragatur, et dilectionis uiribus fauet, qua scriptum est: Sacrificans diis eradicabitur, nisi Domino soli .



CAPUT Iu.---Quod uni uero Deo sacrificium debeatur.

Nam, ut alia nunc taceam, que pertinent ad religionis obsequium, quo colitur Deus; sacrificium certe nullus hominum est qui audeat dicere deberi, nisi Deo [1 1Kb] . Multa denique de cultu diuino usurpata sunt, que honoribus deferrentur humanis, siue humilitate nimia, siue adulatione pestifera; ita tamen ut quibus ea deferrentur, homines haberentur, qui dicuntur colendi et uenerandi; si autem eis multum additur, et adorandi: quis uero sacrificandum censuit, nisi ei quem Deum aut sciuit, aut putauit, aut finxit? Quam porro antiquus sit in sacrificando Dei cultus, duo illi fratres Cain et Abel satis indicant, quorum maioris Deus reprobauit sacrificium, minoris aspexit  .



CAPUT u.---De sacrificiis que Deus non requirit, sed ad significationem eorum obseruari uoluit que requirit.

Quis autem ita desipiat, ut existimet aliquibus usibus Dei esse necessaria que in sacrificiis offeruntur? Quod cum multis locis diuina Scriptura testetur, ne longum faciamus, breue illud de Psalmo commemorare suffecerit: Dixi Domino, Deus meus es tu; quoniam bonorum meorum mon eges . Non solum  igitur pecore, uel qualibet alia re corruptibili atque terrena, sed ne ipsa quidem iustitia hominis Deus egere credendus est, totumque quod recte colitur Deus, homini prodesse, non Deo. Neque enim fonti se quisquam dixerit profuisse [1 1Kb] , si biberit; aut luci, si uiderit. Nec quod ab antiquis patribus talia [2 1Kb] sacrificia facta sunt in uictimis pecorum, que nunc Dei populus legit, non facit [3 1Kb] , aliud intelligendum est, nisi rebus illis eas res fuisse significatas, que aguntur in nobis, ad hoc [4 1Kb] ut inhereamus Deo, et ad eumdem finem proximo consulamus. Sacrificium ergo uisibile inuisibilis sacrificii sacramentum, id est sacrum signum, est. Unde ille penitens apud prophetam, uel ipse propheta querens Deum peccatis suis habere propitium: Si uoluisses, inquit, sacrificium, dedissem utique; holocaustis non delectaberis. Sacrificium Deo spiritus contribulatus; cor contritum et humiliatum Deus non spernet  . Intueamur quemadmodum ubi Deum dixit nolle sacrificium, ibi Deum ostendit uelle sacrificium. Non uult ergo sacrificium trucidati pecoris, sed uult sacrificium contriti cordis. Illo igitur quod eum nolle dicit, hoc significatur quod eum uelle subiecit. Sic itaque illa Deum nolle dixit, quomodo ab stultis ea uelle creditur, uelut sue gratia uoluptatis. Nam si ea sacrificia que uult, quorum hoc unum est, cor contritum et humiliatum dolore penitendi, nollet eis sacrificiis [5 1Kb] significari, que uelut sibi delectabilia desiderare putatus est, non utique de his offerendis in Lege uetere precepisset. Et ideo mutanda erant opportuno certoque iam tempore, ne ipsi Deo desiderabilia, uel certe in nobis acceptabilia, ac non potius que his significata sunt, crederentur. Hinc et alio loco psalmi alterius: Si esuriero, inquit, non dicam tibi; meus est enim orbis terre, et plenitudo eius. Numquid manducabo carnes taurorum, aut sanguinem hircorum potabo ? tanquam diceret, Utique si mihi necessaria essent, non a te peterem, que habeo in potestate. Deinde subiungens quid illa significent: Immola, inquit, Deo sacrificium laudis, et redde Altissimo uota tua. Et inuoca me in die tribulationis, et eximam te, et glorificabis me . Item apud alium prophetam: In quo, inquit, apprehendam Dominum, assumam Deum meum excelsum? Si apprehendam illum in holocaustis, in uitulis anniculis? si acceptauerit Dominus in millibus arietum, aut in denis millibus hircorum pinguium? si dedero primogenita mea pro impietate mea [6 1Kb] , fructum uentris mei pro peccato anime mee? si annuntiatum est tibi, homo, bonum, aut quid Dominus exquirat a te, nisi facere iudicium [7 1Kb] , et diligere misericordiam, et paratum esse ire cum Domino Deo tuo ? Et in  huius prophete uerbis utrumque distinctum est, satisque declaratum, illa sacrificia per se ipsa non requirere Deum, quibus significantur hec sacrificia que requirit Deus. In Epistola que inscribitur ad Hebreos  , Bene facere, inquit, et communicatores esse nolite obliuisci: talibus enim sacrificiis placetur Deo [1 1Kb] . Ac per hoc ubi scriptum est, Misericordiam uolo [2 1Kb] quam sacrificium ; nichil aliud quam sacrificio sacrificium prelatum oportet intelligi: quoniam illud quod ab omnibus appellatur sacrificium, signum est ueri sacrificii. Porro autem misericordia uerum sacrificium est: unde dictum est quod paulo ante commemoraui, Talibus enim sacrificiis placetur Deo. Quecumque igitur in ministerio tabernaculi siue templi multis modis de sacrificiis leguntur diuinitus esse precepta, ad dilectionem Dei et proximi significandam [3 1Kb] referuntur. In his enim duobus preceptis, ut scriptum est, tota Lex pendet et Prophete .



CAPUT uI.---De uero perfectoque sacrificio.

Proinde uerum sacrificium est omne opus, quod agitur [4 1Kb] , ut sancta societate inhereamus Deo, relatum scilicet ad illum finem boni, quo ueraciter beati esse possimus. Unde et ipsa misericordia qua homini subuenitur, si propter Deum non fit, non est sacrificium. Etsi enim ab homine fit uel offertur, tamen sacrificium res diuina est: ita ut hoc quoque uocabulo id Latini ueteres appellauerint. Unde ipse homo Dei nomine [5 1Kb] consecratus, et Deo uotus [6 1Kb] , in quantum mundo moritur ut Deo uiuat, sacrificium est. Nam et hoc ad misericordiam pertinet, quam quisque in se ipsum facit. Propterea scriptum est: Miserere anime tue placens Deo . Corpus etiam nostrum cum per temperantiam castigamus [7 1Kb] , si hoc, quemadmodum debemus, propter Deum facimus, ut non exhibeamus membra nostra arma iniquitatis peccato, sed arma iustitie Deo , sacrificium est. Ad quod exhortans Apostolus ait: Obsecro itaque uos, fratres, per miserationem Dei, ut exhibeatis corpora uestra hostiam uiuam, sanctam, Deo placentem, rationabile obsequium uestrum. Si ergo corpus, quo inferiore tanquam famulo, uel tanquam instrumento utitur anima, cum eius bonus et rectus usus ad Deum refertur, sacrificium est; quanto magis anima ipsa cum se refert ad Deum, ut igne amoris eius accensa, formam concupiscentie secularis amittat, eique tanquam incommutabili forme subdita reformetur, hinc ei placens,  quod ex eius pulchritudine acceperit, fit sacrificium? Quod idem apostolus consequenter adiungens: Et nolite, inquit, conformari huic seculo: sed reformamini in nouitate mentis uestre, ad probandum uos [1 1Kb] que sit uoluntas Dei, quod bonum et beneplacitum, et perfectum . Cum igitur uera sacrificia opera sint misericordie, siue in nos ipsos, siue in proximos, que referuntur ad Deum; opera uero misericordie non ob aliud fiunt, nisi ut a miseria liberemur, ac per hoc ut beati simus; quod non fit, nisi bono illo de quo dictum est, Mihi autem adherere Deo bonum est : profecto efficitur, ut tota ipsa redempta ciuitas, hoc est congregatio societasque sanctorum, uniuersale sacrificium offeratur Deo per sacerdotem magnum, qui etiam se ipsum obtulit in passione pro nobis, ut tanti capitis corpus essemus, secundum formam serui. Hanc enim obtulit, in hac oblatus est; quia secundum hanc mediator est, in hac sacerdos, in hac sacrificium est. Cum itaque nos hortatus esset Apostolus, ut exhibeamus corpora nostra hostiam uiuam, sanctam, Deo placentem, rationabile obsequium nostrum, et non conformemur huic seculo, sed reformemur in nouitate mentis nostre; ad probandum que sit uoluntas Dei, quod bonum et beneplacitum et perfectum, quod totum sacrificium ipsi nos sumus: Dico enim, inquit, per gratiam Dei, que data est mihi, omnibus qui sunt in uobis, non plus sapere, quam oportet sapere, sed sapere ad temperantiam; sicut unicuique Deus partitus est fidei mensuram. Sicut enim in uno corpore multa membra habemus, omnia autem membra non eosdem actus habent: ita multi unum corpus sumus in Christo; singuli autem, alter alterius membra, habentes dona diuersa secundum gratiam, que data est nobis . Hoc est sacrificium Christianorum: multi unum corpus in Christo. Quod etiam Sacramento altaris fidelibus noto frequentat Ecclesia, ubi ei demonstratur, quod in ea re quam offert [2 1Kb] , ipsa offeratur.



CAPUT uII.---Quod sanctorum Angelorum ea sit in nos dilectio, ut nos non suos, sed unius ueri Dei uelint esse cultores.

Merito illi in celestibus sedibus constituti, immortales et beati, qui Creatoris sui participatione congaudent, cuius eternitate firmi, cuius ueritate certi, cuius munere sancti sunt; quoniam nos mortales et miseros, ut immortales beatique simus, misericorditer diligunt, nolunt nos sibi sacrificare [3 1Kb] ; sed ei, cuius et ipsi nobiscum sacrificium se esse nouerunt. Cum ipsis enim sumus una ciuitas Dei, cui dicitur in Psalmo, Gloriosa [4 1Kb] dicta sunt de te, ciuitas Dei : cuius pars in nobis peregrinatur, pars in illis opitulatur. De illa quippe superna ciuitate, ubi Dei uoluntas intelligibilis atque incommutabilis lex est, de illa superna quodammodo curia  ad nos ministrata per Angelos sancta illa Scriptura descendit  , ubi legitur: Sacrificans diis eradicabitur, nisi Domino soli . Huic Scripture, huic legi, talibus preceptis tanta sunt attestata miracula, ut satis appareat, cui nos sacrificare uelint immoratales ac beati, qui hoc nobis uolunt esse quod sibi.



CAPUT uIII.---De miraculis que Deus ad corroborandam fidem piorum, etiam per Angelorum ministerium, promissis suis adhibere dignatus est.

Nam nimis uetera si commemorem, longius quam sat est reuoluere uidebor, que miracula facta sint attestantia promissis Dei, quibus ante annorum millia predixit Abrahe, quod in semine eius omnes gentes benedictionem fuerant habiture . Quis enim non miretur eidem Abrahe filium peperisse coniugem sterilem, eo tempore senectutis, quo parere nec fecunda iam posset [1 1Kb] ; atque in eiusdem Abrahe sacrificio flammam celitus factam inter diuisas uictimas cucurrisse  ; eidemque Abrahe predictum ab Angelis celeste incendium Sodomorum, quos Angelos hominibus similes hospitio susceperat, et per eos de prole uentura Dei promissa tenuerat ; ipsoque imminente iam incendio, miram de Sodomis per eosdem Angelos liberationem Lot filii fratris eius; cuius uxor in uia retro respiciens, atque in salem repente conuersa , magno admonuit sacramento, neminem in uia liberationis sue preterita desiderare debere? Illa uero que et quanta sunt, que iam per Moysen pro populo Dei de iugo seruitutis eruendo in Aegypto mirabiliter gesta sunt, ubi magi Pharaonis, hoc est regis Aegypti, qui populum illum dominatione deprimebat, ad hoc facere quedam mira permissi sunt, ut mirabilius uincerentur? Illi enim faciebant ueneficiis et incantationibus magicis, quibus sunt mali angeli, hoc est demones, dediti: Moyses autem tanto potentius, quanto iustius in nomine Domini, qui fecit celum et terram, seruientibus Angelis, eos facile superauit . Denique in tertia plaga deficientibus magis, decem plage per Moysen magna mysteriorum dispositione complete sunt; quibus ad Dei populum dimittendum, Pharaonis et Aegyptiorum dura corda cesserunt . Moxque penituit, et cum abscedentes Hebreos consequi conarentur, illis diuiso mari per siccum transeuntibus, unda hinc atque hinc in sese redeunte cooperti et oppressi sunt . Quid de illis miraculis dicam, que cum in deserto idem populus ductaretur, stupenda diuinitate crebruerunt; aquas que bibi non poterant, misso in eas, sicut Deus preceperat, ligno, amaritudine caruisse, sitientesque satiasse : manna esurientibus uenisse de celo; et cum esset colligentibus constituta  mensura, quidquid amplius quisque collegerat, exortis uermibus putruisse; ante diem uero sabbati duplum collectum, quia sabbato colligere non licebat, nulla putredine uiolatum: desiderantibus carne uesci, que tanto populo nulla sufficere posse uidebatur, uolatilibus castra completa, et cupiditatis ardorem fastidio satietatis exstinctum : obuios hostes transitumque prohibentes atque preliantes, orante Moyse, manibusque eius in figuram crucis extentis, nullo Hebreorum cadente prostratos : seditiosos in populo Dei, ac sese ab ordinata diuinitus societate diuidentes, ad exemplum uisibile inuisibilis pene, uiuos terra dehiscente submersos : uirga percussam petram tante multitudini abundantia fluenta fudisse : serpentum morsus mortiferos, penam [1 1Kb] iustissimam peccatorum, in ligno exaltato atque prospecto eneo serpente sanatos, ut et populo subueniretur afflicto, et mors morte destructa, uelut crucifixe mortis similitudine signaretur ? Quem sane serpentem propter facti memoriam reseruatum, cum postea populus errans tanquam idolum colere cepisset, Ezechias rex religiosa potestate Deo seruiens, cum magna pietatis laude contriuit .



CAPUT IX.---De illicitis artibus erga demonum cultum, in quibus Porphyrius Platonicus, quedam probando, quedam quasi improbando, uersatur.

1. Hec et alia multa huiuscemodi, que omnia commemorare nimis longum est, fiebant ad commendandum unius Dei ueri cultum, et multorum falsorumque prohibendum. Fiebant autem simplici fide atque fiducia pietatis, non incantationibus et carminibus nefarie curiositatis arte compositis, quam uel magiam, uel detestabiliore nomine getiam, uel honorabiliore theurgiam uocant  qui quasi conantur ista discernere, et illicitis artibus deditos alios damnabiles, quos et maleficos uulgus appellat ; alios autem laudabiles uideri uolunt, quibus theurgiam deputant; cum sint utrique ritibus fallacibus demonum obstricti sub nominibus angelorum [2 1Kb] .

2. Nam et Porphyrius quamdam quasi purgationem anime per theurgiam, cunctanter tamen et pudibunda quodammodo disputatione promittit; reuersionem uero ad Deum hanc artem prestare cuiquam negat: ut uideas eum inter uitium sacrilege curiositatis et philosophie professionem sententiis alternantibus fluctuare. Nunc enim hanc artem tanquam fallacem et in ipsa actione periculosam et legibus prohibitam, cauendam monet  : nunc autem uelut eius laudatoribus  cedens, utilem dicit esse mundande parti anime, non quidem intellectuali, qua rerum intelligibilium percipitur ueritas, nullas habentium similitudines corporum; sed spirituali, qua corporalium rerum capiuntur imagines  . Hanc enim dicit per quasdam consecrationes theurgicas, quas teletas  uocant, idoneam fieri atque aptam susceptioni spirituum et Angelorum, et [1 1Kb] ad uidendos deos. Ex quibus tamen theurgicis teletis fatetur intellectuali anime nichil purgationis accedere, quod eam faciat idoneam ad uidendum Deum suum, et perspicienda ea que uere sunt [2 1Kb] . Ex quo intelligi potest, qualium deorum uel qualem uisionem fieri dicat theurgicis consecrationibus, in qua non ea uidentur que uere sunt. Denique animam rationalem, siue quod magis amat dicere, intellectualem, in superna [3 1Kb] posse dicit euadere, etiamsi quod eius spirituale est, nulla theurgica fuerit arte purgatum: porro autem a theurgo spiritualem purgari hactenus, ut non ex hoc ad immortalitatem eternitatemque perueniat. Quanquam itaque discernat a demonibus Angelos, eria esse loca demonum, etheria uel empyrea disserens Angelorum, et admoneat utendum alicuius demonis amicitia, quo subuectante uel paululum possit eleuari a terra quisque post mortem, aliam uero uiam esse perhibeat ad Angelorum superna consortia: cauendam tamen demonum societatem expressa quodammodo confessione testatur, ubi dicit animam post mortem luendo penas, cultum demonum a quibus circumueniebatur horrescere; ipsamque theurgiam, quam uelut conciliatricem Angelorum deorumque commendat, apud tales agere potestates negare non potuit, que uel ipse  inuideant purgationi anime, uel artibus seruiant inuidorum, querelam de hac re Chaldei nescio cuius expromens: Conqueritur, inquit, uir in Chaldea bonus, purgande anime magno in [4 1Kb] molimine frustratos sibi esse successus, cum uir ad eadem potens tactus inuidia adiuratas sacris precibus potentias alligasset, ne postulata concederent. Ergo et ligauit ille, inquit, et iste non soluit. Quo indicio dixit apparere theurgiam esse tam boni conficiendi quam mali et apud deos et apud homines disciplinam; pati etiam deos, et ad illas perturbationes passionesque deduci, quas communiter demonibus et hominibus Apuleius attribuit, deos tamen ab eis etherie sedis altitudine separans, et Platonis asserens in illa discretione sententiam.



CAPUT X.---De theurgia, que falsam purgationem animis demonum inuocatione promittit.


Ecce nunc alius Platonicus, quem doctiorem ferunt, Porphyrius, per nescio quam theurgicam disciplinam etiam ipsos deos obstrictos passionibus et perturbationibus dicit: quoniam sacris precibus adiurari terrerique potuerunt, ne prestarent anime purgationem, et ita terreri ab eo qui imperabat malum, ut ab illo qui poscebat bonum, per eamdem artem theurgicam solui illo timore non possent, et ad dandum beneficium liberari  . Quis non uideat hec omnia fallacium demonum esse commenta, nisi eorum miserrimus seruus et a gratia ueri liberatoris alienus? Nam si hec apud deos agerentur bonos, plus ibi utique ualeret beneficus purgator anime, quam maleuolus impeditor. Aut si diis iustis homo, pro quo agebatur, purgatione uidebatur indignus, non utique ab inuido territi, nec, sicut ipse dicit, per metum ualentioris numinis impediti, sed iudicio libero id negare debuerunt. Mirum est autem, quod benignus ille Chaldeus, qui theurgicis sacris animam purgare cupiebat, non inuenit aliquem superiorem deum, qui uel plus terreret atque ad benefaciendum cogeret territos deos, uel ab eis terrentem compesceret, ut libere benefacerent: si [1 1Kb] tamen theurgo bono sacra defuerunt, quibus ipsos deos, quos inuocabat anime purgatores, prius ab illa timoris peste purgaret. Quid enim cause est, cur deus potentior adhiberi possit a quo terreantur, nec possit a quo purgentur? An inuenitur deus qui exaudiat inuidum, et timorem diis incutiat ne benefaciant; nec inuenitur Deus qui exaudiat beneuolum, et timorem diis auferat ut benefaciant? O theurgia preclara! o anime predicanda purgatio! ubi plus imperat immunda inuidentia, quam impetrat pura beneficentia: imo uero malignorum spirituum cauenda et detestanda fallacia, et [2 1Kb] salutaris audienda doctrina. Quod enim qui has sordidas purgationes sacrilegis ritibus operantur, quasdam mirabiliter pulchras, sicut iste commemorat, uel Angelorum imagines uel deorum, tanquam purgato spiritu uident , illud est quod Apostolus dicit, quoniam satanas transfigurat se uelut angelum lucis . Eius enim sunt illa phantasmata, qui miseras animas multorum falsorumque deorum fallacibus sacris cupiens irretire, et a uero ueri Dei cultu, quo solo mundantur et sanantur, auertere, sicut de Proteo dictum est,

Formas se uertit in omnes, 
hostiliter insequens, fallaciter subueniens, utrobique nocens.



CAPUT XI.---De epistola Prophyrii ad Anebontem Aegyptium, in qua petit de diuersitate demonum se doceri.

1. Melius sapuit iste Porphyrius, cum ad Anebontem scripsit Aegyptium, ubi consulenti similis et  querenti, et prodit artes sacrilegas et euertit. Et ibi quidem omnes demones reprobat, quos dicit ob imprudentiam trahere humidum uaporem, et ideo non in ethere, sed in ere esse sub luna, atque in [1 1Kb] ipso lune globo: uerumtamen non audet omnes fallacias et malitias et ineptias, quibus merito mouetur, omnibus demonibus dare. Quosdam namque benignos demones more appellat aliorum, cum omnes generaliter imprudentes esse fateatur. Miratur autem quod non solum dii alliciantur uictimis, sed etiam compellantur atque cogantur facere quod homines uolunt: et si corpore et incorporalitate dii a demonibus distinguntur, quomodo deos esse existimandum sit solem et lunam, et uisibilia cetera in celo, que corpora esse non dubitat; et si dii sunt, quomodo alii benefici, alii malefici esse dicantur; et quomodo incorporabilibus, cum sint corporei, coniungantur. Querit etiam ueluti dubitans, utrum in diuinantibus et quedam mira facientibus anime sint potentiores [2 1Kb] , an aliqui spiritus extrinsecus ueniant, per quos hec ualeant. Et potius uenire extrinsecus coniicit, eo quod lapidibus et herbis adhibitis, et alligent quosdam, et aperiant clausa ostia, uel aliquid eiusmodi mirabiliter operentur. Unde dicit alios opinari esse quoddam genus, cui exaudire sit proprium, natura fallax, omniforme, multimodum, simulans deos et demones et animas defunctorum; et hoc esse quod efficiat hec omnia que uidentur bona esse uel praua; ceterum circa ea que uere bona sunt nichil opitulari, imo uero ista nec nosse, sed et male conciliare, et insimulare atque impedire nonnunquam uirtutis sedulos sectatores, et plenum esse temeritatis et fastus, gaudere nidoribus, adulationibus capi, et cetera que de hoc genere fallacium malignorumque spirituum, qui extrinsecus in animam ueniunt, humanosque sensus sopitos uigilantesue deludunt, non tanquam sibi persuasa confirmat, sed tam tenuiter suspicatur aut dubitat, ut hec alios asserat opinari. Difficile quippe fuit tanto philosopho cunctam diabolicam societatem uel nosse, uel fidenter arguere, quam quelibet anicula christiana nec nosse cunctatur [3 1Kb] , et liberrime detestatur. Nisi forte iste, et ipsum, ad quem scribit, Anebontem tanquam talium sacrorum preclarissimum antistitem, et alios talium operum tanquam diuinorum et ad deos colendos pertinentium admiratores uerecundatur offendere.

2. Sequitur tamen, et ea uelut inquirendo commemorat, que sobrie considerata tribui non possunt nisi malignis et fallacibus potestatibus. Querit enim cur tanquam melioribus inuocatis, quasi peioribus imperetur, ut iniusta hominis precepta exsequantur: cur attrectatum re uenerea non exaudiant imprecantem, cum ipsi ad incestos quosque concubitus quoslibet ducere non morentur: cur animantibus suos antistites oportere abstinere denuntient,  ne uaporibus profecto corporeis polluantur, ipsi uero et aliis uaporibus illiciantur et nidoribus hostiarum; cumque a cadaueris contactu prohibeatur inspector, plerumque illa cadaueribus celebrentur: quid sit, quod non demoni uel alicui anime defuncti, sed ipsi soli et lune aut cuicumque celestium, homo uitio cuilibet obnoxius intendit minas, eosque territat falso, ut eis extorqueat ueritatem. Nam et celum se collidere comminatur, et cetera similia homini impossibilia, ut illi dii tanquam insipientissimi pueri falsis et ridiculis comminationibus territi, quod imperatur efficiant  . Dicit etiam scripsisse Cheremonem quemdam, talium sacrorum uel potius sacrilegiorum peritum, ea que apud Aegyptios sunt celebrata rumoribus, uel de Iside, uel de Osiride marito eius, maximam uim habere cogendi deos, ut faciant imperata, quando ille qui carminibus cogit, ea se prodere uel euertere comminatur, ubi se etiam Osiridis membra dissipaturum terribiliter dicit, si facere iussa neglexerint. Hec atque huiusmodi uana et insana hominem diis minari, nec quibuslibet, sed ipsis celestibus et siderea luce fulgentibus, nec sine effectu, sed uiolenta potestate cogentem, atque his terroribus ad facienda que uoluerit perducentem, merito Porphyrius admiratur: imo uero sub specie mirantis et causas rerum talium requirentis, dat intelligi illos hec agere spiritus, quorum genus superius sub aliorum opinatione descripsit, non, ut ipse posuit, natura, sed uitio fallaces, qui simulant deos et animas defunctorum, demones autem non, ut ait ipse, simulant, sed plane sunt. Et quod ei uidetur herbis et lapidibus et animantibus et sonis certis quibusdam ac uocibus, et figurationibus atque figmentis, quibusdam etiam obseruatis in celi conuersione motibus siderum, fabricari in terra ab hominibus potestates idoneas uariis effectibus exsequendis; totum hoc ad eosdem ipsos demones pertinet ludificatores animarum sibimet subditarum, et uoluptuaria sibi ludibria de hominum erroribus exhibentes. Aut ergo reuera dubitans et inquirens ista Porphyrius, ea tamen commemorat, quibus conuincantur et redarguantur, nec ad eas potestates que nobis ad beatam uitam capessendam fauent, sed ad deceptores demones pertinere monstrentur: aut, ut meliora de philosopho suspicemur, eo modo uoluit hominem Aegyptium talibus erroribus deditum, et aliqua magna se scire opinantem, non superba quasi auctoritate doctoris offendere, nec aperte aduersantis altercatione turbare, sed quasi querentis et discere cupientis humilitate ad ea cogitanda conuertere, et quam sint contemnenda uel etiam deuitanda monstrare. Denique prope ad epistole finem petit se ab eo doceri, que sit ad beatitudinem uia ex Aegyptia sapientia. Ceterum illos quibus conuersatio cum diis ad hoc esset, ut ob inueniendum fugitiuum uel predium comparandum, uel propter nuptias uel mercaturam uel quid huiusmodi, mentem diuinam inquietarent,  frustra eos uideri dicit coluisse sapientiam. Illa etiam ipsa numina cum quibus conuersarentur, etsi de ceteris rebus uera predicerent, quoniam tamen de beatitudine nichil cautum nec satis idoneum monerent, nec deos illos esse, nec benignos demones, sed aut illum qui dicitur fallax, aut humanum omne commentum.



CAPUT XIII.---De miraculis que per sanctorum Angelorum ministerium Deus uerus operatur.

uerum quia tanta et talia geruntur his artibus, ut uniuersum modum humane facultatis excedant: quid restat, nisi ut ea que mirifice tanquam diuinitus predici uel fieri uidentur, nec tamen ad unius Dei cultum referuntur, cui simpliciter inherere, fatentibus quoque Platonicis et permulta testantibus, solum beatificum bonum est, malignorum demonum ludibria et seductoria impedimenta, que uera pietate cauenda sunt, prudenter intelligantur? [XII.] Porro autem quecumque miracula, siue per Angelos, siue quocumque modo ita diuinitus fiunt, ut Dei unius, in quo solo beata uita est, cultum religionemque commendent, ea uere ab eis uel per eos, qui nos secundum ueritatem pietatemque diligunt, fieri, ipso Deo in illis operante, credendum est. Neque enim audiendi sunt qui Deum inuisibilem uisibilia miracula operari negant; cum ipse etiam secundum ipsos fecerit mundum, quem certe uisibilem negare non possunt. Quidquid igitur mirabile fit in hoc mundo, profecto minus est quam totus hic mundus, id est celum et terra et omnia que in eis sunt, que certe Deus fecit. Sicut autem ipse qui fecit, ita modus quo fecit occultus est et incomprehensibilis homini. Quamuis itaque miracula uisibilium naturarum uidendi assiduitate uiluerint; tamen cum ea sapienter intuemur, inusitatissimis rarissimisque maiora sunt. Nam et omni miraculo quod fit per hominem, maius miraculum est homo  . Quapropter Deus qui fecit uisibilia celum et terram, non dedignatur facere uisibilia miracula in celo uel in terra, quibus ad se inuisibilem colendum excitet animam adhuc uisibilibus deditam: ubi uero et quando faciat, incommutabile consilium penes ipsum est, in cuius dispositione iam tempora facta sunt quecumque futura sunt. Nam temporalia mouens, temporaliter non mouetur; nec aliter nouit facienda, quam facta; nec aliter inuocantes exaudit, quam inuocaturos uidet. Nam et cum exaudiunt Angeli eius, ipse in eis exaudit, tanquam in uero, nec manufacto templo suo, sicut in hominibus sanctis suis; eiusque temporaliter fiunt iussa [1 1Kb] , eterna eius lege conspecta.



CAPUT XIII.---De inuisibili Deo, qui se uisibilem sepe prestiterit, non secundum quod est, sed secundum quod poterant ferre cernentes.

Nec mouere debet, quod cum sit inuisibilis, sepe uisibiliter Patribus apparuisse memoratur. Sicut enim sonus quo auditur sententia in silentio intelligentie  constituta, non est hoc quod ipsa; ita et species qua uisus est Deus in natura inuisibili constitutus, non erat quod ipse  . uerumtamen ipse in eadem specie corporali uidebatur, sicut illa sententia ipsa in sono uocis auditur: nec illi ignorabant, inuisibilem Deum in specie corporali, quod ipse non erat, se uidere. Nam et loquebatur cum loquente Moyses, et ei tamen dicebat, Si inueni gratiam ante te, ostende mihi temetipsum, scienter ut uideam te  . Cum igitur oporteret Dei legem in edictis Angelorum terribiliter dari, non uni homini paucisue sapientibus, sed uniuerse genti et populo ingenti, coram eodem populo magna facta sunt in monte, ubi lex per unum dabatur, conspiciente multitudine metuenda ac tremenda que fiebant. Non enim populus Isrel sic Moysi credidit, quemadmodum suo Lycurgo Lacedemonii, quod a Ioue seu Apolline leges, quas condidit, accepisset. Cum enim lex dabatur populo, qua coli unus iubebatur Deus, in conspectu ipsius populi, quantum sufficere diuina prouidentia iudicabat, mirabilibus rerum signis ac motibus apparebat, ad eamdem legem dandam [1 1Kb] Creatori seruire creaturam.



CAPUT XIu.---De uno Deo colendo, non solum propter eterna, sed etiam propter temporalia beneficia, quia uniuersa in ipsius prouidentie potestate consistunt.

Sicut autem unius hominis, ita humani generis, quod ad Dei populum pertinet, recta eruditio per quosdam articulos temporum tanquam etatum profecit accessibus, ut a temporalibus ad eterna capienda et a uisibilibus ad inuisibilia surgeretur; ita sane ut etiam illo tempore quo uisibilia promittebantur diuinitus premia, unus tamen colendus commendaretur Deus, ne mens humana uel pro ipsis terrenis uite transitorie beneficiis cuiquam nisi uero anime Creatori ac Domino subderetur. Omnia quippe que prestare hominibus uel Angeli uel homines possunt, in unius esse Omnipotentis potestate quisquis diffitetur, insanit. De prouidentia certe Plotinus Platonicus disputat, eamque a summo Deo, cuius est intelligibilis atque ineffabilis pulchritudo, usque ad hec terrena et ima pertingere, flosculorum atque foliorum pulchritudine comprobat: que omnia quasi adiecta et uelocissime pereuntia decentissimos formarum suarum numeros habere non posse confirmat, nisi inde formentur, ubi forma intelligibilis et incommutabilis simul habens omnia perseuerat . Hoc Dominus iehsu ibi ostendit, ubi ait: Considerate lilia agri [2 1Kb] , non laborant, neque nent. Dico autem uobis, quia nec Salomon in tanta gloria sua sic amictus est sicut unum ex eis. Quod si fenum agri, quod hodie est et cras in clibanum mittitur, Deus sic uestit; quanto magis uos, modice fidei ? Optime igitur anima humana adhuc terrenis  desideriis infirma, ea ipsa que temporaliter exoptat bona infima atque terrena uite huic transitorie necessaria, et pre illius uite sempiternis beneficiis contemnenda, non tamen nisi ab uno Deo exspectare consuescit, ut ab illius cultu etiam in istorum desiderio non recedat, ad quem contemptu eorum et ab eis auersione perueniat.



CAPUT Xu.---De ministerio sanctorum Angelorum, quo prouidentie Dei seruiunt.

Sic itaque diuine prouidentie placuit ordinare temporum cursum, ut quemadmodum dixi, et in Actibus Apostolorum legitur, lex in edictis Angelorum daretur de unius ueri Dei cultu , in quibus et persona ipsius Dei, non quidem per suam substantiam, que semper corruptibilibus oculis inuisibilis permanet, sed certis indiciis per subiectam Creatori creaturam uisibiliter appareret, et syllabatim per transitorias temporum morulas humane lingue uocibus loqueretur, qui in sua natura non corporaliter, sed spiritualiter; non sensibiliter, sed intelligibiliter; non temporaliter, sed, ut ita dicam eternaliter, nec incipit loqui, nec desinit  : quod apud illum sincerius audiunt, non corporis aure, sed mentis, ministri eius et nuntii, qui eius ueritate incommutabili perfruuntur immortaliter beati; et quod faciendum modis ineffabilibus audiunt, et usque in ista uisibilia atque sensibilia perducendum, incunctanter atque indifficulter efficiunt. Hec autem lex distributione temporum data est  , que prius haberet, ut dictum est, promissa terrena, quibus tamen significarentur eterna, que uisibilibus sacramentis celebrarent multi, intelligerent pauci. Unius tamen Dei cultus apertissima illic et uocum et rerum omnium contestatione precipitur, non unius de turba, sed qui fecit [1 1Kb] celum et terram, et omnem animam, et omnem spiritum qui non est quod ipse. Ille enim fecit, hec facta sunt: atque ut sint et bene se habeant, eius indigent a quo facta sunt.



CAPUT XuI.---An de promerenda beata uita his angelis sit credendum, qui se coli exigunt honore diuino; an uero illis, qui non sibi, sed uni Deo sancta precipiunt religione seruiri.

1. Quibus igitur Angelis de beata et sempiterna uita credendum esse censemus? utrum eis qui se religionis ritibus coli uolunt, sibi sacra et sacrificia flagitantes a mortalibus exhiberi; an eis qui hunc omnem cultum uni Deo creatori omnium deberi dicunt, eique reddendum uera pietate precipiunt, cuius et ipsi contemplatione beati sunt, et nos futuros esse promittunt? Illa namque uisio Dei tante pulchritudinis uisio est, et tanto amore dignissima, ut sine hac quibuslibet aliis bonis preditum atque abundantem,  non dubitet Plotinus infelicissimum dicere . Cum ergo ad hunc unum quidam Angeli, quidam uero ad se ipsos latria colendos signis mirabilibus excitent; et hoc ita ut illi istos coli prohibeant, isti autem illum prohibere non audeant; quibus potius sit credendum, respondeant Platonici, respondeant quicumque philosophi, respondeant theurgi, uel potius periurgi [1 1Kb] : hoc enim sunt ille omnes artes uocabulo digniores. Postremo respondeant homines, si ullus [2 1Kb] nature sue sensus, quo rationales creati sunt, ex aliqua parte uiuit in eis: respondeant, inquam, eisne sacrificandum sit diis uel angelis qui sibi sacrificari iubent, an illi uni, cui iubent hi qui et sibi et istis prohibent? Si nec illi nec isti ulla miracula facerent, sed tantum preciperent, alii quidem ut sibi sacrificaretur, alii uero id uetarent, sed uni tantum iuberent Deo; satis deberet pietas ipsa discernere quid horum de fastu superbie, quid de uera religione descenderet. Plus etiam dicam: si tantum hi mirabilibus factis humanas permouerent mentes, qui sacrificia sibi expetunt, illi autem qui hoc prohibent, et uni tantum Deo sacrificari iubent, nequaquam ista uisibilia miracula facere dignarentur; profecto non sensu corporis, sed ratione mentis preponenda eorum esset auctoritas: cum uero Deus id egerit ad commendanda eloquia ueritatis sue, ut per istos immortales nuntios, non sui fastum, sed maiestatem illius predicantes, faceret maiora, certiora, clariora miracula, ne infirmis piis illi qui sacrificia sibi expetunt, falsam religionem facilius persuaderent, eo quod sensibus eorum quedam stupenda monstrarent; quem tandem ita desipere libeat, ut non uera eligat que sectetur, ubi et ampliora inuenit que miretur?

2. Illa quippe miracula deorum gentilium, que commendat historia, non ea dico que interuallis temporum occultis ipsius mundi causis, uerumtamen sub diuina prouidentia constitutis et ordinatis monstrosa contingunt; quales sunt inusitati partus animalium, et celo terraque rerum insolita facies, siue tantum terrens, siue etiam nocens, que procurari atque mitigari demoniacis [3 1Kb] ritibus fallacissima eorum astutia perhibentur: sed ea dico, que ui ac potestate eorum fieri satis euidenter apparet, ut est quod effigies deorum Penatium quas de Troia Aeneas fugiens aduexit, de loco in locum migrasse referuntur  ; quod cotem Tarquinius nouacula secuit  ; quod Epidaurius serpens Aesculapio nauiganti Romam comes adhesit  ; quod nauim qua simulacrum matris Phrygie uehebatur, tantis hominum boumque conatibus  immobilem redditam, una muliercula zona alligatam [1 1Kb] , ad sue pudicitie testimonium mouit et traxit  ; quod uirgo uestalis  , de cuius corruptione questio uertebatur, aqua impleto cribro de Tiberi, neque perfluente, abstulit controuersiam. Hec ergo atque alia huiusmodi nequaquam illis que in populo Dei facta legimus, uirtute ac magnitudine conferenda sunt: quanto minus ea que illorum quoque populorum, qui tales deos coluerunt, legibus iudicata sunt prohibenda atque plectenda, magica scilicet uel theurgica? quorum pleraque specie tenus mortalium sensus imaginaria ludificatione decipiunt, quale est lunam deponere, donec suppositas, ut ait Lucanus, propior despumet in herbas  quedam uero etsi nonnullis piorum factis uideantur opere cequari, finis ipse quo discernuntur, incomparabiliter hec nostra ostendit excellere. Illis enim multi tanto minus sacrificiis colendi sunt, quanto magis hec expetunt: his uero unus commendatur Deus, qui se nullis talibus indigere, et Scripturarum suarum testificatione, et eorumdem postea sacrificiorum remotione demonstrat. Si ergo angeli sibi expetunt sacrificium, preponendi eis sunt illi qui non sibi, sed Deo creatori omnium, cui seruiunt. Hinc enim ostendunt quam sincero amore nos diligunt, quando per sacrificium non sibi, sed ei nos subdere uolunt, cuius et ipsi contemplatione beati sunt, et ad eum nos peruenire, a quo ipsi non recesserunt. Si autem angeli qui non uni, sed plurimis sacrificia fieri uolunt, non sibi, sed eis diis uolunt, quorum deorum angeli sunt; etiam sic eis preponendi sunt illi qui unius Dei deorum Angeli sunt, cui sacrificari sic iubent, ut alicui alteri uetent; cum eorum nullus huic uetet, cui uni isti sacrificari iubent. Porro si, quod magis indicat eorum superba fallacia, nec boni, nec bonorum deorum angeli sunt, sed demones mali, qui non unum solum ac summum Deum, sed se ipsos sacrificiis coli uolunt; quod maius [2 1Kb] quam unius Dei contra eos eligendum est presidium, cui seruiunt Angeli boni, qui non sibi, sed illi iubent ut sacrificio seruiamus, cuius nos ipsi sacrificium esse debemus?



CAPUT XuII.---De arca Testamenti miraculisque signorum, que ad commendandam Legis ac promissionis auctoritatem diuinitus facta sunt.

Proinde lex Dei, que in edictis data est Angelorum, in qua unus Deus deorum religione sacrorum iussus est coli, alii uero quilibet prohibiti, in Arca erat posita, que Arca testimonii nuncupata est. Quo nomine satis significatur, non Deum, qui per illa omnia colebatur, circumcludi solere uel contineri loco, cum responsa eius et quedam humanis sensibus darentur signa ex illius Arce loco, sed uoluntatis eius hinc testimonia perhiberi. Quod etiam ipsa lex erat in tabulis conscripta lapideis, et in Arca, ut dixi, posita;  quam tempore peregrinationis in eremo, cum Tabernaculo quod similiter appellatum est Tabernaculum testimonii, cum debita sacerdotes ueneratione portabant: signumque erat, quod per diem nubes apparebat, que sicut ignis nocte fulgebat  que nubes cum moueretur, castra mouebantur; et ubi staret, castra ponebantur . Reddita sunt autem illi legi magni miraculi testimonia, preter ista que dixi, et preter uoces que ex illius Arce loco edebantur. Nam cum terram promissionis intrantibus eadem Arca transiret Iordanem, fluuius ex parte superiore subsistens, et ex inferiore decurrens, et ipsi et populo siccum prebuit transeundi locum . Deinde ciuitatis, que prima hostilis occurrit, more Gentium deos plurimos colens, septies eadem Arca circumacta, muri repente ceciderunt, nulla manu oppugnati, nullo ariete percussi . Post hec etiam cum iam in terra promissionis essent, et eadem Arca propter eorum peccata fuisset ab hostibus capta, hi qui eam ceperant, in templo Dei sui, quem pre ceteris colebant, honorifice collocarunt, abeuntesque clauserunt, apertoque postridie, simulacrum cui supplicabant, inuenerunt collapsum deformiterque confractum. Deinde ipsi prodigiis acti, deformiusque puniti, Arcam diuini testimonii populo, unde ceperant, reddiderunt. Ipsa autem redditio qualis fuit? Imposuerunt eam plaustro, eique iuuencas, a quibus uitulos sugentes abstraxerant, subiunxerunt, et eas quo uellent ire siuerunt, etiam hinc [1 1Kb] uim diuinam explorare cupientes. At ille sine homine duce atque rectore, ad Hebreos uiam pertinaciter gradientes, nec reuocate mugitibus esurientium filiorum, magnum sacramentum suis cultoribus reportarunt . Hec atque huiusmodi Deo parua sunt, sed magna terrendis salubriter erudiendisque mortalibus. Si enim philosophi, precipueque Platonici, rectius ceteris sapuisse laudantur, sicut paulo ante commemoraui, quod deuinam prouidentiam hec quoque rerum infirma atque terrena administrare docuerunt, numerosarum testimonio pulchritudinum, que non solum in corporibus animalium, uerum in herbis etiam fenoque gignuntur: quanto euidentius hec attestantur diuinitati, que ad horam predicationis eius fiunt, ubi ea religio commendatur que omnibus celestibus, terrestribus, infernis sacrificari uetat, uni Deo tantum iubens, qui solus diligens et dilectus beatos facit, eorumque sacrificiorum tempora imperata prefiniens, eaque per meliorem sacerdotem in melius mutanda predicens, non ista se appetere, sed per hec alia potiora significare testatur; non ut ipse his honoribus sublimetur, sed ut nos ad eum colendum, eique coherendum igne amoris eius accensi, quod nobis, non illi, bonum est, excitemur.



CAPUT XuIII.---Contra eos qui de miraculis, quibus Dei populus eruditus est, negant ecclesiasticis Libris esse credendum.

An dicet aliquis ista falsa esse miracula, nec fuisse facta, sed mendaciter scripta? Quisquis hoc dicit, si  de his rebus negat omnino ullis litteris esse credendum, potest etiam dicere nec deos ullos curare mortalia. Non enim se aliter colendos esse persuaserunt, nisi mirabilium operum effectibus, quorum et historia gentium testis est, quarum dii se ostentare mirabiles potius quam utiles ostendere potuerunt. Unde hoc opere nostro, cuius hunc iam decimum librum habemus in manibus, non eos suscepimus refellendos, qui uel ullam esse uim diuinam negant, uel humana non curare contendunt; sed eos qui nostro Deo conditori sancte et gloriosissime ciuitatis deos suos preferunt, nescientes eum ipsum esse etiam mundi huius uisibilis et mutabilis inuisibilem et incommutabilem conditorem, et uite beate non de his que condidit, sed de se ipso uerissimum largitorem. Eius enim propheta ueracissimus ait, Mihi autem adherere Deo, bonum est . De fine namque boni inter philosophos queritur, ad quod adipiscendum omnia officia referenda sunt. Nec dixit iste, Mihi autem diuitiis abundare, bonum est; aut insigniri purpura et sceptro, uel diademate excellere; aut, quod nonnulli etiam philosophorum dicere non erubuerunt, Mihi uoluptas corporis bonum est; aut, quod melius uelut meliores dicere uisi sunt, Mihi uirtus animi mei bonum est: sed, Mihi, inquit, adherere Deo, bonum est. Hoc eum docuerat, cui uni tantummodo sacrificandum sancti quoque Angeli eius miraculorum etiam contestatione monuerunt [1 1Kb] . Unde et ipse sacrificium eius factus erat, cuius igne intelligibili correptus ardebat, et in eius ineffabilem incorporeumque complexum sancto desiderio ferebatur. Porro autem si multorum deorum cultores  ab eis facta esse miracula, uel ciuilium rerum historie, uel libris magicis, siue; quod honestius putant, theurgicis credunt; quid cause est, cur illis Litteris nolint credere, ista facta esse, quibus tanto maior debetur fides, quanto super omnes est magnus, cui uni soli sacrificandum esse precipiunt?



CAPUT XIX.---Que ratio sit uisibilis sacrificii, quod uni uero et inuisibili Deo offerri docet uera religio.

Qui autem putant hec uisibilia sacrificia diis aliis congruere, illi uero tanquam inuisibili inuisibilia, et maiora maiori, meliorique meliora, qualia sunt pure mentis et bone uoluntatis officia; profecto nesciunt, hec ita esse signa illorum, sicut uerba sonantia signa sunt rerum. Quocirca, sicut orantes atque laudantes ad eum dirigimus significantes uoces, cui res ipsas in corde quas significamus offerimus: ita sacrificantes non alteri uisibile sacrificium offerendum esse nouerimus, quam illi cuius in cordibus nostris inuisibile sacrificium nos ipsi esse debemus. Tunc nobis fauent, nobisque congaudent, atque ad hoc ipsum nos pro suis uiribus adiuuant Angeli quique uirtutesque superiores et ipsa bonitate ac pietate potentiores. Si autem illis hec exhibere uoluerimus, non libenter accipiunt, et cum ad homines ita mittuntur,  ut eorum presentia sentiatur, apertissime uetant. Sunt exempla in Litteris sanctis. Putauerunt quidam deferendum Angelis honorem, uel adorando, uel sacrificando, qui debetur Deo, et eorum sunt admonitione prohibiti, iussique hoc ei deferre, cui uni fas esse nouerunt  Imitati sunt Angelos sanctos etiam sancti homines Dei. Nam Paulus et Barnabas in Lycaonia facto quodam miraculo sanitatis putati sunt dii, eisque Lycaonii immolare uictimas uoluerunt; quod a se humili pietate remouentes, eis in quem crederent annuntiauerunt Deum . Nec ob aliud fallaces illi superbe sibi hoc exigunt, nisi quia uero Deo deberi sciunt. Non enim reuera, ut ait Porphyrius et nonnulli putant, cadauerinis nidoribus, sed diuinis honoribus gaudent. Copiam uero nidorum magnam habent undique, et si amplius uellent, ipsi sibi poterant exhibere. Qui ergo diuinitatem sibi arrogant spiritus, non cuiuslibet corporis fumo, sed supplicantis animo delectantur, cui decepto subiectoque dominentur, intercludentes iter ad Deum uerum, ne sit homo illius sacrificium, dum sacrificatur cuipiam preter illum.



CAPUT XX.---De summo ueroque sacrificio, quod ipse Dei et hominum Mediator effectus est.

Unde uerus ille Mediator, in quantum formam serui accipiens mediator effectus est Dei et hominum homo Christus iehsu, cum in forma Dei sacrificium cum Patre sumat, cum quo et unus Deus est, tamen in forma serui sacrificium maluit esse quam sumere, ne uel hac occasione quisquam existimaret cuilibet sacrificandum esse creature. Per hoc et sacerdos est, ipse offerens, ipse et oblatio. Cuius rei sacramentum quotidianum esse uoluit Ecclesie sacrificium: que cum ipsius capitis corpus sit, se ipsam per ipsum discit offerre [1 1Kb] . Huius ueri sacrificii multiplicia uariaque signa erant sacrificia prisca sanctorum, cum hoc unum per multa figuraretur, tanquam uerbis multis res una diceretur, ut sine fastidio multum commendaretur  . Huic summo ueroque sacrificio cuncta sacrificia falsa cesserunt.



CAPUT XXI.---De modo potestatis demonibus date ad glorificandos sanctos per tolerantiam passionum [2 1Kb] , qui erios spiritus non placando ipsos, sed in Deo permanendo uicerunt.

Moderatis autem prefinitisque temporibus, etiam potestas permissa demonibus, ut hominibus quos possident excitatis, inimicitias aduersus Dei ciuitatem tyrannice exerceant, sibique sacrificia non solum ab offerentibus sumant, et a uolentibus expetant, uerum etiam ab inuitis persequendo uiolenter extorqueant, non solum perniciosa non est, sed etiam utilis  inuenitur Ecclesie  , ut martyrum numerus impleatur : quos ciuitas Dei tanto clariores et honoratiores ciues habet, quanto fortius aduersus impietatis peccatum [1 1Kb] etiam usque ad sanguinem certant. Hos multo elegantius, si ecclesiastica loquendi consuetudo pateretur, nostros Heroas uocaremus. Hoc enim nomen a Iunone dicitur tractum, quod grece Iuno appellatur; et ideo nescio quis filius eius secundum Grecorum fabulas, Heros fuerit nuncupatus: hoc uidelicet ueluti mysticum significante fabula, quod er Iunoni deputetur, ubi uolunt cum demonibus heroas habitare, quo nomine appellant alicuius meriti animas defunctorum. Sed a contrario martyres nostri heres nuncuparentur, si, ut dixi, usus ecclesiastici sermonis admitteret; non quod eis esset cum demonibus in ere societas, sed quod eosdem demones, id est, erias uincerent potestates; et in eis ipsam, quidquid putatur significare, Iunonem, que non usquequaque inconuenienter a petis inducitur inimica uirtutibus, et celum petentibus uiris fortibus inuida. Sed rursus ei succumbit infeliciter ceditque uirgilius, ut cum apud eum illa dicat,

uincor ab Aenea! 
ipsum Aenean admoneat Helenus quasi consilio religioso, et dicat,

Iunoni cane uota libens, dominamque potentem
Supplicibus supera donis. 
Ex qua opinione Porphyrius, quamuis non ex sua sententia, sed ex aliorum, bonum dicit deum uel genium non uenire in hominem, nisi malus fuerit ante placatus  : tanquam fortiora sint apud eos numina mala quam bona; quandoquidem mala impediunt adiutoria bonorum, nisi eis placata dent lecum, malisque nolentibus bona prodesse non possunt; nocere autem mala possunt, non sibi ualentibus resistere bonis. Non est ista uere ueraciterque sancte religionis uia: non sic Iunonem, hoc est erias potestates piorum uirtutibus inuidentes, nostri martyres uincunt. Non omnino, si dici usitate posset, heres nostri supplicibus donis, sed uirtutibus diuinis Heram superant. Commodius quippe Scipio Africanus est cognominatus, quod uirtute Africam uicerit, quam si hostes donis placasset, ut parcerent.



CAPUT XXII.---Unde sit sanctis aduersum demones potestas, et unde cordis uera purgatio.

uera pietate homines Dei eriam potestatem inimicam contrariamque pietati exorcizando eiiciunt, non placando; omnesque tentationes aduersitatis eius [2 1Kb] uincunt orando, non ipsam, sed suum Deum  aduersus ipsam. Non enim aliquem uincit, aut subiugat, nisi societate peccati. In eius ergo nomine uincitur, qui hominem assumpsit, egitque sine peccato, ut in ipso sacerdote ac sacrificio fieret remissio peccatorum, id est per Mediatorem Dei et hominum hominem Christum Iesum, per quem facta peccatorum purgatione reconciliamur Deo. Non enim nisi peccatis homines separantur a Deo, quorum in hac uita non fit nostra uirtute, sed diuina miseratione purgatio; per indulgentiam illius, non per nostram potentiam. Quia et ipsa quantulacumque uirtus, que dicitur nostra, illius est nobis bonitate concessa. Multum autem nobis in hac carne tribueremus, nisi usque ad eius depositionem sub uenia uiueremus. Propterea ergo nobis per Mediatorem prestita est gratia, ut polluti carne peccati carnis peccati similitudine mundaremur. Hac Dei gratia, qua in nos ostendit magnam misericordiam suam, et in hac uita per fidem regimur, et post hanc uitam per ipsam speciem incommutabilis ueritatis ad perfectionem plenissimam perducemur.



CAPUT XXIII.---De principiis, in quibus Platonici purgationem anime esse profitentur.

Dicit etiam Porphyrius diuinis oraculis fuisse responsum, non nos purgari lune teletis atque solis: ut hinc ostenderetur nullorum deorum teletis hominem posse purgari. Cuius enim telete purgant, si lune solisque non purgant, quos inter celestes deos precipuos habent? Denique eodem dicit oraculo expressum, principia posse purgare; ne forte cum dictum esset non purgare teletas solis et lune, alicuius alterius dei de turba ualere ad purgandum telete crederentur. Que autem dicat esse principia tanquam Platonicus, nouimus. Dicit enim Deum Patrem et Deum Filium, quem grece appellat paternum intellectum, uel paternam mentem  : de Spiritu autem sancto, aut nichil, aut non aperte aliquid dicit: quamuis quem alium dicat horum medium, non intelligo. Si enim tertiam, sicut Plotinus, ubi de tribus principalibus substantiis disputat , anime naturam etiam iste uellet intelligi, non utique diceret horum medium, id est Patris et Filii medium. Postponit quippe Plotinus anime naturam paterno intellectui : iste autem cum dicit medium, non postponit, sed interponit. Et nimirum hoc dixit ut potuit, siue ut uoluit, quod nos Spiritum sanctum, nec Patris tantum, nec Filii tantum, sed utriusque Spiritum dicimus. Liberis enim uerbis loquuntur philosophi, nec in rebus ad intelligendum difficillimis offensionem religiosarum aurium pertimescunt. Nobis autem ad certam regulam loqui fas est, ne uerborum licentia etiam de rebus que his significantur, impiam gignat opinionem.



CAPUT XXIu.---De uno ueroque principio, quod solum [1 1Kb] naturam humanam purgat et renouat.

Nos itaque ita non dicimus duo uel tria principia,  cum de Deo loquimur, sicut nec duos deos uel tres nobis licitum est dicere: quamuis de unoquoque loquentes, uel de Patre, uel de Filio, uel de Spiritu sancto, etiam singulum quemque Deum esse fateamur; nec dicamus tamen quod heretici Sabelliani  , eumdem esse Patrem, qui est et Filius, et eumdem Spiritum sanctum, qui est et Pater et Filius; sed Patrem esse Filii Patrem, et Filium Patris Filium, et Patris et Filii Spiritum sanctum nec Patrem esse nec Filium. uerum itaque dictum est, non purgari hominem nisi principio, quamuis pluraliter sint apud eos dicta principia. [XXIu.] Sed subditus Porphyrius inuidis potestatibus, de quibus et erubescebat, et eas libere redarguere formidabat, noluit intelligere Dominum Christum esse principium, cuius incarnatione purgamur. Eum quippe in ipsa carne contempsit, quam propter sacrificium nostre purgationis assumpsit; magnum scilicet sacramentum ea superbia non intelligens, quam sua ille humilitate deiecit uerus benignusque Mediator, in ea se ostendens mortalitate mortalibus, quam maligni fallacesque mediatores non habendo se superbius extulerunt, miserisque hominibus adiutorium deceptorium uelut immortales mortalibus promiserunt. Bonus itaque uerusque Mediator ostendit peccatum esse malum, non carnis substantiam uel naturam; que cum anima hominis et suscipi sine peccato potuit, et haberi, et morte deponi, et in melius resurrectione mutari: nec ipsam mortem, quamuis esset pena peccati, quam tamen pro nobis sine peccato ipse persoluit, peccando esse uitandam; sed potius, si facultas datur, pro iustitia perferendam. Ideo enim soluere potuit moriendo peccata, quia et mortuus est, et non pro suo peccato [1 1Kb] . Hunc ille Platonicus non cognouit esse principium; nam cognosceret purgatorium. Neque enim caro principium est, aut anima humana; sed uerbum per quod facta sunt omnia. Non ergo caro per se ipsam mundat, sed per uerbum a quo suscepta est, cum uerbum caro factum est, et habitauit in nobis . Nam de carne sua manducanda mystice loquens, cum hi qui non intellexerunt offensi recederent, dicentes, Durus est hic sermo, quis eum potest audire? respondit manentibus ceteris, Spiritus est qui uiuificat, caro autem non prodest quidquam . Principium ergo suscepta anima et carne et animam credentium mundat et carnem. Ideo querentibus Iudeis quis esset, respondit se esse principium . Quod utique carnales, infirmi, peccatis obnoxii, et ignorantie tenebris obuoluti nequaquam percipere possemus, nisi ab eo mundaremur atque sanaremur, per hoc quod eramus et non eramus. Eramus enim homines, sed iusti non eramus  : in illius autem incarnatione natura humana erat, sed iusta, non peccatrix  erat. Hec est mediatio, qua manus lapsis iacentibusque porrecta est: hoc est semen dispositum per Angelos, in quorum edictis et lex dabatur , qua et unus Deus coli iubebatur, et hic Mediator uenturus promittebatur.



CAPUT XXu.---Omnes sanctos et sub Legis tempore, et sub prioribus seculis, in sacramento et fide Christi iustificatos fuisse.

Huius sacramenti fide etiam iusti antiqui mundari pie uiuendo potuerunt, non solum antequam lex populo Hebreo daretur , sed ipsius quoque legis temporibus, quamuis in figuris rerum spiritualium habere uideretur [1 1Kb] promissa carnalia, propter quod uetus dicitur Testamentum. Nam et Prophete tunc erant, per quos, sicut per Angelos, eadem promissio predicata est: et ex illorum numero erat, cuius tam magnam diuinamque sententiam de boni humani fine paulo ante commemoraui, Mihi autem adherere Deo, bonum est. In quo plane psalmo duorum Testamentorum, que dicuntur uetus et nouum, satis est declarata distinctio. Propter carnales enim terrenasque promissiones, cum eas impiis abundare perspiceret, dicit pedes suos pene fuisse commotos, et effusos in lapsum propemodum gressus suos, tanquam frustra Deo ipse seruisset, cum ea felicitate, quam de illo exspectabat, contemptores eius florere perspiceret; seque in rei huius inquisitione laborasse, uolentem cur ita esset apprehendere, donec intraret in sanctuarium Dei, et intelligeret in nouissima eorum, qui felices uidebantur erranti. Tunc eos intellexit in eo quod se extulerunt, sicut dicit, fuisse deiectos, et defecisse ac perisse propter iniquitates suas; totumque illud culmen temporalis felicitatis ita eis factum tanquam somnium euigilantis, qui se repente inuenit suis que somniabat fallacibus gaudiis destitutum. Et quoniam in hac terra uel ciuitate terrena magni sibi uidebantur, Domine, inquit, in ciuitate tua imaginem eorum ad nichilum rediges. Quod huic tamen utile fuerit, etiam ipsa terrena nonnisi ab uno uero Deo querere, in cuius potestate sunt omnia, satis ostendit, ubi ait, uelut pecus factus sum apud te, et ego semper tecum. uelut pecus dixit, utique non intelligens. Ea quippe a te desiderare debui, que mihi cum impiis non possunt esse communia; non ea quibus eos cum abundare cernerem, putaui me incassum tibi seruisse, quando et illi hec haberent, qui tibi seruire noluissent. Tamen ego semper tecum, qui etiam in talium rerum desiderio deos alios non quesiui. Ac per hoc sequitur: Tenuisti manum dextere mee [2 1Kb] , et in uoluntate tua deduxisti me, et cum gloria assumpsisti me: tanquam ad sinistram cuncta illa pertineant, que abundare apud impios cum uidisset, pene collapsus est. Quid enim mihi est, inquit, in celo? et a te quid uolui super terram?  Reprehendit se ipsum, iusteque sibi displicuit: quia cum tam magnum bonum haberet in celo , rem transitoriam, fragilem, et quodammodo luteam felicitatem a suo Deo quesiuit in terra. Defecit, inquit, cor meum et caro mea, Deus cordis mei: defectu utique bono ab inferioribus ad superna. Unde in alio psalmo dicitur: Desiderat et deficit anima mea in atria Domini . Item in alio: Defecit in salutare tuum anima mea . Tamen cum de utroque dixisset, id est de corde et carne deficiente, non subiecit, Deus cordis et carnis mee; sed, Deus cordis mei. Per cor quippe caro mundatur. Unde dicit Dominus: Mundate que intus sunt, et que foris sunt munda erunt . Partem deinde suam dicit ipsum Deum, non aliquid ab eo, sed ipsum: Deus, inquit, cordis mei, et pars mea Deus in secula: quod inter multa que ab hominibus eliguntur, ipse illi placuerit eligendus. Quia ecce, inquit, qui longe se faciunt a te, peribunt: perdidisti omnem qui fornicatur abs te; hoc est, qui multorum deorum uult esse prostibulum. Unde sequitur illud, propter quod et cetera de eodem psalmo dicenda uisa sunt: Mihi autem adherere Deo, bonum est: non longe ire, non per plurima fornicari. Adherere autem Deo tunc perfectum erit, cum totum quod liberandum est, fuerit liberatum. Nunc uero fit illud quod sequitur: Ponere in Deo spem meam. Spes enim que uidetur, non est spes: quod enim uidet quis, quid sperat? ait Apostolus. Si autem quod non uidemus speramus, per patientiam exspectamus . In hac autem spe nunc constituti agamus quod sequitur, et simus nos quoque pro modulo nostro angeli Dei, id est nuntii eius, annuntiantes eius uoluntatem, et gloriam gratiamque laudantes. Unde cum dixisset, Ponere in Deo spem meam: ut annuntiem, inquit, omnes laudes tuas in portis filie Sion . Hec est gloriosissima ciuitas Dei; hec unum Deum nouit et colit: hanc Angeli sancti annuntiauerunt, qui nos ad eius societatem inuitauerunt, ciuesque suos in illa esse uoluerunt; quibus non placet ut eos colamus tanquam nostros deos, sed cum eis et illorum et nostrum Deum; nec eis sacrificemus, sed cum ipsis sacrificium Deo simus. Nullo itaque dubitante, qui hec deposita maligna obstinatione considerat, omnes immortales beati, qui nobis non inuident , sed potius nos diligunt, ut et nos cum ipsis beati simus; plus nobis fauent, plus adiuuant, quando unum Deum cum illis colimus, Patrem et Filium et Spiritum sanctum, quam si eos ipsos per sacrificia coleremus.



CAPUT XXuI.---De inconstantia Porphyrii inter confessionem ueri Dei et cultum demonum fluctuantis.

Nescio quomodo  amicis [1 1Kb] suis theurgis erubescebat Porphyrius. Nam ista utcumque sapiebat, sed contra multorum deorum cultum  non libere defendebat [1 1Kb]  . Et angelos quippe alios esse dixit, qui deorsum descendentes hominibus theurgicis diuina pronuntient; alios autem qui in terris ea que Patris sunt, et altitudinem eius profunditatemque declarent. Num igitur hos angelos, quorum ministerium est declarare uoluntatem Patris, credendum est uelle nos subdi, nisi ei cuius nobis annuntiant uoluntatem? Unde optime admonet etiam ipse Platonicus, imitandos eos potius quam inuocandos. Non itaque debemus metuere, ne immortales et beatos uni Deo subditos non eis sacrificando offendamus. Quod enim nonnisi uni uero Deo deberi sciunt, cui et ipsi adherendo beati sunt, procul dubio neque per ullam significantem figuram, neque per ipsam rem que sacramentis significatur, sibi exhiberi uolunt. Demonum est hec arrogantia superborum atque miserorum, a quibus longe diuersa est pietas subditorum Deo, nec aliunde quam illi coherendo beatorum. Ad quod bonum percipiendum etiam nobis sincera benignitate oportet ut faueant, neque sibi arrogent quo eis subiiciamur; sed eum annuntient, sub quo eis in pace sociemur. Quid adhuc trepidas, o philosophe, aduersus potestates et ueris uirtutibus et ueri Dei muneribus inuidas habere liberam uocem? Iam distinxisti angelos qui Patris annuntiant uoluntatem, ab eis angelis qui ad theurgos homines [2 1Kb] , nescio qua deducti arte, descendunt. Quid adhuc eos honoras, ut dicas pronuntiare diuina? Que tandem diuina pronuntiant, qui non uoluntatem Patris nuntiant? Nempe illi sunt, quos sacris precibus inuidus alligauit, ne prestarent anime purgationem; nec a bono, ut dicis, purgare cupiente [3 1Kb] ab illis uinculis solui et sue potestati reddi potuerunt. Adhuc dubitas hec maligna esse demonia; uel te fingis fortasse nescire, dum non uis theurgos offendere, a quibus curiositate deceptus, ista perniciosa et insana pro magno beneficio didicisti  ? Audes istam inuidam, non potentiam, sed pestilentiam, et non dicam dominam, sed quo tu fateris, ancillam potius inuidorum, isto ere transcenso leuare in celum, et inter deos uestros etiam sidereos collocare, uel ipsa quoque sidera his opprobriis infamare?



CAPUT XXuII.---De impietate Porphyrii, qua etiam Apuleii transcendit errorem.

Quanto humanius et tolerabilius consectaneus tuus Platonicus Apuleius errauit, qui tantummodo demones a luna et infra ordinatos agitari morbis passionum mentisque turbellis, honorans quidem eos, sed uolens nolensque confessus est; deos tamen celi  superiores ad etheria spatia pertinentes, siue uisibiles, quos conspicuos lucere cernebat, solem ac lunam et cetera ibidem lumina, siue inuisibiles quos putabat, ab omni labe istarum perturbationum [1 1Kb] quanta potuit disputatione secreuit [2 1Kb] . Tu autem hoc didicisti non a Platone, sed a Chaldeis magistris [3 1Kb] , ut in etherias uel empyreas mundi sublimitates et firmamenta celestia extolleres uitia humana, ut possent dii uestri theurgis pronuntiare diuina: quibus diuinis te tamen per intellectualem uitam facis altiorem, ut tibi uidelicet tanquam philosopho theurgice artis purgationes nequaquam necessarie uideantur; sed aliis eas tamen importas, ut hanc ueluti mercedem reddas magistris tuis, quod eos qui philosophari non possunt, ad ista seducis, que tibi tanquam superiorum capaci esse inutilia confiteris; ut uidelicet quicumque a philosophie uirtute remoti sunt, que ardua nimis atque paucorum est, te auctore theurgos homines, a quibus non quidem in anima intellectuali, uerum saltem in anima spirituali purgentur, inquirant; et quoniam istorum quos philosophari piget, incomparabiliter maior est multitudo, plures ad secretos et illicitos magistros tuos, quam ad scholas Platonicas uenire cogantur. Hoc enim tibi immundissimi demones, deos etherios se esse fingentes, quorum predicator et angelus factus es  , promiserunt; quod in anima spirituali theurgica arte purgati, ad Patrem quidem non redeunt, sed super erias plagas inter deos etherios habitabunt. Non audit ista hominum multitudo, propter quos a demonum dominatu liberandos Christus aduenit. In illo enim habent misericordissimam purgationem et mentis et spiritus et corporis sui. Propterea quippe totum hominem sine peccato ille suscepit, ut totum quo constat homo, a peccatorum peste sanaret. Quem tu quoque utinam cognouisses, eique te potius, quam uel tue uirtuti, que humana, fragilis et infirma est, uel perniciosissime curiositati sanandum tutius commisisses. Non enim te decepisset, quem uestra, ut tu ipse scribis, oracula sanctum immortalemque confessa sunt  . De quo etiam peta nobilissimus, petice quidem, quia in alterius adumbrata persona, ueraciter tamen, si ad ipsum referas, dixit:

Te duce, si qua manent sceleris uestigia nostri,
Irrita perpetua soluent formidine terras. 
Ea quippe dixit, que etiam multum proficientium in uirtute iustitie possunt, propter huius uite infirmitatem, etsi non scelera, scelerum tamen manere uestigia, que nonnisi ab illo Saluatore sanantur, de quo iste uersus expressus est. Nam hoc utique non a se ipso se dixisse uirgilius in Ecloge ipsius quarto ferme uersu indicat, ubi ait:

Ultima Cumei uenit iam carminis etas.
 Unde hoc a Cumea Sybilla dictum esse incunctanter apparet. Theurgi uero illi, uel potius demones, deorum species figurasque fingentes, inquinant potius quam purgant humanum spiritum falsitate phantasmatum et deceptoria uanarum ludificatione formarum. Quomodo enim purgent hominis spiritum, qui immundum habent proprium? Alioquin nullo modo carminibus inuidi hominis ligarentur, ipsumque inane beneficium quod prestaturi [1 1Kb] uidebantur, aut metu premerent, aut simili inuidentia denegarent. Sufficit quod purgatione theurgica, neque intellectualem animam, hoc est mentem nostram, dicis posse purgari, et ipsam spiritualem, id est nostre anime partem mente inferiorem, quam tali arte purgari posse asseris, immortalem tamen eternamque non posse hac arte fieri confiteris. Christus autem uitam promittit eternam: unde ad eum mundus, uobis quidem stomachantibus, mirantibus tamen stupentibusque concurrit. Quid prodest quia negare non potuisti errare homines theurgica disciplina, et quamplurimos fallere per cecam insipientemque sententiam, atque esse certissimum errorem, agendo et supplicando ad principes angelosque decurrere; et rursum, quasi ne operam perdidisse uidearis ista discendo [2 1Kb] , mittis homines ad theurgos, ut per eos anima spiritualis purgetur illorum, qui non secundum intellectualem animam uiuunt?



CAPUT XXuIII.---Quibus persuasionibus Porphyrius obcecatus non potuerit ueram sapientiam, quod est Christus, agnoscere.

Mittis ergo homines in errorem certissimum. Neque hoc tantum malum te pudet, cum uirtutis et sapientie profitearis amatorem [3 1Kb] . Quam si uere ac fideliter amasses, Christum Dei uirtutem et Dei sapientiam cognouisses, nec ab eius saluberrima humilitate tumore inflatus uane scientie resiluisses  . Confiteris tamen etiam spiritualem animam sine theurgicis artibus et sine teletis, quibus frustra discendis elaborasti, posse continentie uirtute purgari. Aliquando etiam dicis, quod telete non post mortem eleuant animam; ut iam nec eidem ipsi, quam spiritualem uocas, aliquid post huius uite finem prodesse uideantur: et tamen uersas hec multis modis et repetis, ad nichil aliud, quantum existimo, nisi ut talium quoque rerum quasi peritus appareas, et placeas illicitarum artium curiosis, uel ad eas facias ipse curiosos. Sed bene, quod metuendam dicis hanc artem uel legum periculis, uel ipsius actionis  Atque utinam hoc saltem abs te miseri audiant, et  inde, ne illic absorbeantur, abscedant, aut eo penitus non accedant. Ignorantiam certe et propter eam multa uitia per nullas teletas purgari dicis, sed per solum , id est, paternam mentem siue intellectum, qui paterne est uoluntatis conscius  . Hunc autem Christum esse non credis: contemnis enim eum propter corpus ex femina acceptum et propter crucis opprobrium, excelsam uidelicet sapientiam spretis atque abiectis infimis idoneus de superioribus carpere. At ille implet, quod Prophete sancti de illo ueraciter predixerunt: Perdam sapientiam sapientium, et prudentiam prudentium reprobabo . Non enim suam in eis perdit et reprobat, quam ipse donauit; sed quam sibi arrogant qui non habent ipsius. Unde commemorato isto prophetico testimonio, sequitur et dicit Apostolus: Ubi sapiens? ubi scriba? ubi conquisitor huius seculi? Nonne stultam fecit Deus sapientiam huius mundi? Nam quoniam in Dei sapientia non cognouit mundus per sapientiam Deum, placuit Deo per stultitiam predicationis saluos facere credentes, Quoniam quidem Iudei signa petunt, et Greci sapientiam querunt: nos autem, inquit, predicamus Christum crucifixum; Iudeis quidem scandalum, Gentibus autem stultitiam; ipsis uero uocatis Iudeis et Grecis Christum Dei uirtutem et Dei sapientiam: quoniam stultum Dei sapientius est hominibus, et infirmum Dei fortius est hominibus . Hoc quasi stultum et infirmum tanquam sua uirtute sapientes fortesque contemnunt. Sed hec est gratia, que sanat infirmos, non superbe iactantes falsam beatitudinem suam, sed humiliter potius ueram miseriam confitentes.



CAPUT XXIX.---De incarnatione Domini nostri Iesu Christi, quam confiteri Platonicorum erubescit impietas.

1. Predicas Patrem et eius Filium, quem uocas paternum intellectum seu mentem; et horum medium, quem putamus te dicere Spiritum sanctum, et more uostro appellas tres deos  . Ubi, etsi uerbis indisciplinatis utimini, uidetis tamen qualitercumque et quasi per quedam tenuis imaginationis umbracula, quo nitendum sit: sed incarnationem incommutabilis Filii Dei, qua saluamur, ut ad illa que credimus, uel ex quantulacumque parte intelligimus, uenire possimus, non uultis agnoscere. Itaque uidetis utcumque, etsi de longinquo, etsi acie caligante, patriam in qua manendum est; sed uiam qua eundum est, non tenetis. Confiteris tamen gratiam, quandoquidem ad Deum per uirtutem intelligentie peruenire, paucis dicis esse concessum. Non enim dicis, Paucis placuit; uel, Pauci uoluerunt: sed cum dicis esse concessum, procul dubio Dei gratiam, non hominis sufficientiam confiteris. Uteris etiam hoc uerbo apertius, ubi, Platonis sententiam  sequens, nec ipse dubitas, in hac uita hominem nullo modo ad perfectionem sapientie  peruenire, secundum intellectum tamen uiuentibus omne quod deest, prouidentia Dei et gratia, post hanc uitam posse compleri. O si cognouisses Dei gratiam per Iesum Christum Dominum nostrum, ipsamque eius incarnationem, qua hominis animam corpusque suscepit, summum esse exemplum gratie uideri potuisses. Sed quid faciam? Scio me frustra loqui mortuo: sed quantum ad te attinet; quantum autem ad eos, qui te magnipendunt, et te uel qualicumque amore sapientie, uel curiositate artium, quas non debuisti discere, diligunt, quos potius in tua compellatione alloquor, fortasse non frustra. Gratia Dei non potuit gratius commendari, quam ut ipse unicus Dei Filius in se incommutabiliter manens indueret hominem [1 1Kb] , et spem dilectionis sue daret hominibus, homine medio, quo ad illum ab hominibus ueniretur, qui tam longe erat immortalis a mortalibus, incommutabilis a commutabilibus, iustus ab impiis, beatus a miseris. Et quia naturaliter indidit nobis, ut beati immortalesque esse cupiamus, manens beatus, suscipiensque mortalem, ut nobis tribueret quod amamus, perpetiendo docuit contemnere quod timemus.

2. Sed huic ueritati ut possetis acquiescere, humilitate opus erat, que ceruici uestre difficillime persuaderi potest. Quid enim incredibile dicitur, presertim uobis qui talia sapitis, quibus ad hoc credendum uos ipsos admonere debeatis; quid, inquam, uobis incredibile dicitur, cum Deus dicitur assumpsisse humanam animam et corpus? uos certe tantum tribuitis anime intellectuali, que anima utique humana est, ut eam consubstantialem paterne illi menti, quem Dei Filium confitemini, fieri posse dicatis. Quid ergo incredibile est, si aliqua una intellectualis anima modo quodam ineffabili et singulari pro multorum salute suscepta est? Corpus uero anime coherere, ut homo totus et plenus sit, natura nostra ipsa teste cognoscimus. Quod nisi utitatissimum esset, hoc profecto esset incredibilius: facilius quippe in fidem recipiendum est, etsi humanum diuino, etsi mutabilem incommutabili, tamen spiritum spiritui, aut, ut uerbis utar que in usu habetis, incorporeum incorporeo quam corpus incorporeo coherere. An forte uos offendit inusitatus corporis partus ex uirgine? Neque hoc debet offendere, imo potius ad pietatem suscipiendam debet adducere, quod mirabilis mirabiliter natus est. An uero quod ipsum corpus morte depositum, et in melius resurrectione mutatum, iam incorruptibile, neque mortale [2 1Kb] in superna subuexit? Hoc fortasse credere recusatis, intuentes Porphyrium in his ipsis libris, ex quibus multa posui, quos de regressu anime scripsit, tam crebro precipere, omne corpus esse fugiendum, ut anima possit beata permanere cum Deo. Sed ipse potius ista sentiens corrigendus fuit, presertim cum de anima mundi huius uisibilis et tam ingentis corporee molis, cum illo tam incredibilia  sapiatis. Platone quippe auctore , animal esse dicitis mundum, et animal beatissimum, quod uultis esse etiam sempiternum. Quomodo ergo nec unquam soluetur a corpore, nec unquam carebit beatitudine, si ut anima beata sit, corpus est omne fugiendum? Solem quoque istum et cetera sidera, non solum in libris uestris corpora esse fatemini, quod uobiscum omnes homines et conspicere non cunctantur, et dicere: uerum etiam altiore, ut putatis, peritia, hec esse animalia beatissima perhibetis, et cum his corporibus sempiterna. Quid ergo est, quod cum uobis fides christiana suadetur, tunc obliuiscimini, aut ignorare uos fingitis, quid disputare aut docere soleatis? Quid cause est cur, propter opiniones uestras, quas uos ipsi oppugnatis, christiani esse nolitis, nisi quia Christus humiliter uenit, et uos superbi estis? Qualia sanctorum corpora in resurrectione futura sint, potest aliquando [1 1Kb] scrupulosius inter christianarum Scripturarum doctissimos disputari: futura tamen sempiterna minime dubitamus; et talia futura, quale sua resurrectione Christus demonstrauit exemplum [2 1Kb] . Sed qualiacumque sint, cum incorruptibilia prorsus et immortalia, nichiloque anime contemplationem, qua in Deo figitur, impedientia predicentur; uosque etiam dicatis esse in celestibus immortalia corpora immortaliter beatorum: quid est quod ut beati simus, omne corpus fugiendum esse opinamini, ut fidem christianam quasi rationabiliter fugere uideamini; nisi quia illud est, quod iterum dico, Christus est humilis, uos superbi? An forte corrigi pudet? Et hoc uitium nonnisi superborum est. Pudet uidelicet doctos homines ex discipulis Platonis fieri discipulos Christi, qui piscatorem suo Spiritu docuit sapere ac dicere, In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Quod factum est, in ipso uita erat; et uita erat lux hominum, et lux in tenebris lucet, et tenebre eam non comprehenderunt. Quod initium sancti Euangelii, cui nomen est, Secundum Ioannem, quidam Platonicus, sicut a sancto sene Simpliciano, qui postea Mediolanensi Ecclesie presedit episcopus  , solebamus audire, aureis litteris conscribendum, et per omnes Ecclesias in locis eminentissimis proponendum esse dicebat. Sed ideo uiluit superbis Deus ille magister, quia uerbum caro factum est, et habitauit in nobis : ut parum sit miseris quod egrotant, nisi se in ipsa etiam egritudine extollant, et de medicina qua sanari poterant, erubescant. Non enim hoc faciunt ut erigantur, sed ut cadendo grauius affligantur.



CAPUT XXX.---Quanta Platonici dogmatis Porphyrius refutauerit, et dissentiendo correxerit.

Si post Platonem aliquid emendare existimatur indignum, cur ipse Porphyrius nonnulla et non parua  emendauit? Nam Platonem, animas hominum post mortem reuolui usque ad corpora bestiarum, scripsisse certissimum est  . Hanc sententiam Porphyrii doctor tenuit [1 1Kb] et Plotinus : Porphyrio tamen iure displicuit. In hominum sane, non sua que dimiserant, sed alia noua corpora redire humanas animas arbitratus est. Puduit scilicet illud credere, ne mater fortasse filium in mulam reuoluta uectaret: et non puduit hoc credere, ubi reuoluta [2 1Kb] mater in puellam filio forsitan nuberet. Quanto creditur honestius quod sancti et ueraces Angeli docuerunt, quod Prophete Dei Spiritu acti locuti sunt, quod ipse quem uenturum Saluatorem premissi nuntii predixerunt, quod missi Apostoli qui orbem terrarum Euangelio repleuerunt? quanto, inquam, honestius creditur, reuerti semel animas ad corpora propria, quam reuerti toties ad diuersa? uerumtamen, ut dixi, ex magna parte correctus est in hac opinione Porphyrius, ut saltem in solos homines humanas animas precipitari posse sentiret; belluinos autem carceres euertere, minime dubitaret. Dicit etiam, Deum ad hoc animam mundo dedisse, ut materie cognoscens mala, ad Patrem recurreret, nec aliquando iam talium polluta contagione teneretur. Ubi etsi aliquid inconuenienter sapit , in eo tamen aliorum Platonicorum opinionem, et non in re parua emendauit, quod mundatam ab omnibus malis animam et cum Patre constitutam, nunquam iam mala mundi huius passuram esse confessus est. Qua sententia profecto abstulit, quod esse Platonicum maxime perhibetur, ut mortuos ex uiuis, ita uiuos ex mortuis semper fieri : falsumque esse ostendit, quod Platonice uidetur dixisse uirgilius, in campos Elysios purgatas animas missas , ad fluuium Letheum euocari  , hoc est ad obliuionem preteritorum:

Scilicet immemores supera ut conuexa reuisant,
Rursus et incipiant in corpora uelle reuerti. 
Merito displicuit hoc Porphyrio: quoniam reuera credere stultum est, ex illa uita, que beatissima esse non poterit nisi de sua fuerit eternitate certissima, desiderare animas corporum corruptibilium labem, et inde ad ista [3 1Kb] remeare, tanquam hoc agat summa purgatio, ut inquinatio requiratur. Si enim  quod perfecte mundantur, hoc efficit, ut omnium obliuiscantur malorum, malorum autem obliuio facit corporum desiderium, ubi rursus implicentur malis: profecto erit infelicitatis causa, summa felicitas: et stultitie causa, perfectio sapientie; et immunditie causa, summa mundatio [1 1Kb] . Nec ueritate ibi beata erit anima, quamdiucumque erit, ubi oportet fallatur, ut beata sit. Non enim beata erit, nisi secura. Ut autem secura sit, falso putabit semper se beatam fore: quoniam aliquando erit et misera. Cui ergo gaudendi causa falsitas erit, quomodo de ueritate gaudebit? uidit hoc Porphyrius, purgatamque animam ob hoc reuerti dixit ad Patrem, ne aliquando iam malorum polluta contagione teneatur. [XXXI.] Falso igitur a quibusdam Platonicis est creditus quasi necessarius orbis ille, ab eisdem abeundi et ad eadem reuertendi. Quod etiamsi uerum esset, quid hoc scire prodesset, nisi forte inde se nobis auderent preferre Platonici, quia id nos in hac uita iam nesciremus, quod ipsi in alia meliore uita purgatissimi et sapientissimi fuerant nescituri, et falsum credendo beati futuri? Quod si absurdissimum et stultissimum est dicere, Porphyrii profecto est preferenda sententia, his qui animarum circulos alternante semper beatitate et miseria suspicati sunt. Quod si ita est, ecce Platonicus in melius a Platone dissentit: ecce uidit, quod ille non uidit, nec post talem ac tantum magistrum refugit correctionem, sed homini preposuit ueritatem.



CAPUT XXXI.---Contra argumentum Platonicorum, quo animam humanam Deo asserunt esse ceternam.

Cur ergo non potius diuinitati credimus de his rebus, quas humano ingenio peruestigare non possumus, que animam quoque ipsam non Deo ceternam, sed creatam dicit esse, que non erat? Ut enim hoc Platonici nollent credere, hanc utique causam idoneam sibi uidebantur afferre, quia nisi quod semper antea fuisset, sempiternum deinceps esse non posset. Quanquam et de mundo et de his quos in mundo deos a Deo factos scribit Plato , apertissime dicat eos esse cepisse, et habere initium, finem tamen non habituros, sed per Conditoris potentissimam uoluntatem in eternum permansuros esse perhibeat. uerum id quomodo intelligant, inuenerunt, non esse hoc uidelicet temporis, sed substitutionis initium. Sicut enim, inquiunt, si pes ex eternitate semper fuisset in puluere, semper ei subesset uestigium; quod tamen uestigium a calcante factum nemo dubitaret, nec alterum altero prius esset, quamuis alterum ab altero factum esset: sic, inquiunt, et mundus atque in illo dii creati, et semper fuerunt semper existente qui fecit, et tamen facti sunt. Numquid ergo si anima semper fuit, etiam miseria eius semper fuisse dicenda est? Porro si aliquid in illa, quod ex eterno non fuit, esse cepit ex tempore, cur non fieri potuerit, ut ipsa esset ex tempore, que antea non fuisset? Deinde beatitudo quoque eius post experimentum malorum  firmior et sine fine mansura, sicut iste confitetur, procul dubio cepit ex tempore, et tamen semper erit, cum antea non fuerit. Illa igitur omnis argumentatio dissoluta est, qua putatur nichil esse posse sine fine temporis, nisi quod initium non habet temporis. Inuenta est enim anime beatitudo, que cum initium temporis habuerit, finem temporis non habebit. Quapropter diuine auctoritati humana cedat infirmitas, eisque beatis et immortalibus de uera religione credamus, qui sibi honorem non expetunt, quem Deo suo, qui etiam noster est, deberi sciunt; nec iubent, ut sacrificium faciamus, nisi ei tantummodo, cuius et nos cum illis, ut sepe dixi et sepe dicendum est, sacrificium esse debemus, per eum sacerdotem offerendi, qui in homine quem suscepit, secundum quem [1 1Kb] et sacerdos esse uoluit, etiam usque ad mortem sacrificium pro nobis dignatus est fieri.



CAPUT XXXII.---De uniuersali uia anime liberande, quam Porphyrius male querendo non reperit, et quam sola gratia christiana reserauit.

1. Hec est religio, que uniuersalem continet uiam anime liberande; quoniam nulla nisi hac liberari potest. Hec est enim quodam modo regalis uia, que una ducit ad regnum, non temporali fastigio nutabundum, sed eternitatis firmitate securum. Cum autem dicit Porphyrius in primo iuxta finem de Regressu anime libro, nondum receptam unam quamdam sectam, que [2 1Kb] uniuersalem contineat uiam anime liberande, uel a philosophia uerissima aliqua, uel ab Indorum moribus ac disciplina, aut inductione Chaldeorum, aut alia qualibet uia, nondumque in suam notitiam eamdem uiam historiali cognitione perlatam; procul dubio confitetur esse aliquam, sed nondum in suam uenisse notitiam. Ita ei non sufficiebat quidquid de anima liberanda studiosissime didicerat, sibique, uel potius aliis nosse ac tenere uidebatur. Sentiebat enim adhuc sibi deesse aliquam prestantissimam auctoritatem, quam de re tanta sequi oporteret. Cum autem dicit, uel a philosophia uerissima aliqua nondum in suam notitiam peruenisse sectam que uniuersalem contineat uiam anime liberande; satis, quantum arbitror, ostendit, uel eam philosophiam, in qua ipse philosophatus est, non esse uerissimam, uel ea non contineri talem uiam. Et quomodo iam potest esse uerissima, qua non continetur hec uia? Nam que alia uia est uniuersalis anime liberande, nisi qua uniuerse anime liberantur, ac per hoc sine illa nulla anima liberatur? Cum autem addit et dicit, uel ab Indorum moribus et disciplina, uel ab inductione Chaldeorum, uel alia qualibet uia; manifestissima uoce testatur, neque illis que ab Indis, neque illis que a Chaldeis didicerat, hanc uniuersalem uiam anime liberande contineri; et  utique se a Chaldeis oracula diuina sumpsisse, quorum assiduam commemorationem facit, tacere non potuit. Quam uult ergo intelligi anime liberande uniuersalem uiam nondum receptam, uel ex aliqua uerissima philosophia, uel ex earum gentium doctrinis, que magne uelut in diuinis rebus habebantur, quia plus apud eas curiositas ualuit quorumque angelorum cognoscendorum et colendorum, nondumque in suam notitiam historiali cognitione perlatam? Quenam ista est uniuersalis uia, nisi que non sue cuique genti propria, sed uniuersis gentibus que communis esset, diuinitus impertita est? Quam certe iste homo non mediocri ingenio preditus esse non dubitat. Prouidentiam quippe diuinam sine ista uniuersali uia liberande anime genus humanum relinquere potuisse non credit. Neque enim ait non esse, sed hoc tantum bonum tantumque adiutorium nondum receptum, nondum in suam notitiam esse perlatum: nec mirum. Tunc enim Porphyrius erat in rebus humanis, quando ista liberande anime uniuersalis uia, que non est alia quam religio christiana, oppugnari permittebatur ab idolorum demonumque cultoribus regibusque terrenis  , propter asserendum et consecrandum martyrum numerum, hoc est testium ueritatis, per quos ostenderetur, omnia corporalia mala pro fide pietatis et commendatione ueritatis esse toleranda. uidebat ergo ista Porphyrius, et per huiusmodi persecutiones cito istam uiam perituram, et propterea non esse ipsam liberande anime uniuersalem putabat, non intelligens hoc quod eum mouebat, et quod in eius electione perpeti metuebat, ad eius confirmationem robustioremque commendationem potius pertinere.

2. Hec est igitur anime liberande uniuersalis uia, id est uniuersis gentibus diuina miseratione concessa; cuius profecto notitia ad quoscumque iam uenit, et ad quoscumque uentura est, nec debuit, nec debebit ei dici, Quare modo? et quare sero? quoniam mittentis consilium non est humano ingenio penetrabile. Quod sensit etiam iste, cum dixit, nondum receptum hoc donum Dei, et nondum in suam notitiam fuisse perlatum. Nec enim propterea uerum non esse iudicauit, quia nondum in suam fidem receptum fuerat, uel in notitiam nondum peruenerat. Hec est, inquam, liberandorum credentium uniuersalis uia, de qua fidelis Abraham diuinum accepit oraculum: In semine tuo benedicentur omnes gentes . Qui fuit quidem gente Chaldeus, sed ut talia promissa perciperet, et ex illo propagaretur sesemen dispositum per Angelos in manu Mediatoris , in quo esset ista liberande anime uniuersalis uia, hoc est omnibus gentibus data, iussus est discedere de terra sua et de cognatione sua et de domo patris sui . Tunc ipse primitus a Chaldeorum superstitionibus liberatus  , unum uerum Deum sequendo coluit, cui  hec promittenti fideliter credidit. Hec est uniuersalis uia, de qua in sancta prophetia dictum est: Deus misereatur nostri, et benedicat nos; illuminet uultum suum super nos, et misereatur nostri: ut cognoscamus in terra uiam tuam, in omnibus gentibus salutare tuum . Unde tanto post ex Abrahe semine carne suscepta, de se ipso ait ipse Saluator: Ego sum uia, et ueritas, et uita . Hec est uniuersalis uia, de qua tanto ante tempore prophetatum est: Erit in nouissimis diebus manifestus mons domus Domini [1 1Kb] , paratus in cacumine montium, et extolletur super colles; et uenient ad eum uniuerse gentes, et ingredientur nationes multe, et dicent: uenite, ascendamus in montem Domini, et in domum Dei Iacob; et annuntiabit nobis uiam suam, et ingrediemur in ea. Ex Sion enim prodiet lex, et uerbum Domini ab Ierusalem . uia ergo ista non est unius gentis, sed uniuersarum gentium. Et lex uerbumque Domini non in Sion et Ierusalem remansit; sed inde processit, ut se per uniuersa diffunderet. Unde ipse Mediator post resurrectionem suam discipulis trepidantibus ait: Oportebat impleri que scripta sunt in Lege, et Prophetis, et Psalmis de me. Tunc aperuit illis sensum, ut intelligerent Scripturas, et dixit eis, Quia oportebat Christum pati, et resurgere a mortuis tertio die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Hec est igitur uniuersalis anime liberande uia, quam sancti Angeli sanctique Prophete prius in paucis hominibus ubi potuerunt Dei gratiam reperientibus, et maxime in Hebrea gente, cuius erat ipsa quodammodo sacrata respublica, in prophetationem et prenuntiationem ciuitatis Dei ex omnibus gentibus congregande, et tabernaculo et templo et sacerdotio et sacrificiis significauerunt, et eloquiis quibusdam manifestis, plerisque mysticis, predixerunt; presens autem in carne ipse Mediator, et beati eius Apostoli iam Testamenti noui gratiam reuelantes apertius indicarunt, que aliquanto occultius superioribus sunt significata temporibus, pro etatum generis humani distributione; sicut eam Deo sapienti placuit ordinare, mirabilium operum diuinorum, quorum superius pauca iam posui, contestantibus signis. Non enim apparuerunt tantummodo uisiones angelice, et celestium ministrorum sola uerba sonuerunt: uerum etiam hominibus Dei uerbo simplicis pietatis agentibus spiritus immundi de hominum corporibus ac sensibus pulsi sunt; uitia corporis languoresque sanati; fera animalia terrarum et aquarum, uolatilia celi, ligna, elementa, sidera, diuina iussa fecerunt, inferna cesserunt, mortui reuixerunt: exceptis ipsius Saluatoris propriis singularibusque miraculis, maxime natiuitatis et resurrectionis; in quorum uno materne uirginitatis tantummodo sacramentum, in altero autem etiam eorum qui in fine resurrecturi sunt, demonstrauit exemplum. Hec uia totum hominem mundat, et immortalitati  mortalem ex omnibus quibus constat partibus preparat. Ut enim non alia purgatio ei parti quereretur, quam uocat intellectualem Porphyrius, alia ei quam uocat spiritualem, aliaque ipsi corpori, propterea totum suscepit ueracissimus potentissimusque mundator atque saluator. Preter hanc uiam, que partim cum hec futura prenuntiantur, partim cum facta nuntiantur, nunquam generi defuit humano, nemo liberatus est, nemo liberatur, nemo liberabitur.

3. Quod autem Porphyrius uniuersalem uiam anime liberande nondum in suam notitiam historiali cognitione dicit esse perlatam: quid hac historia uel illustrius inueniri potest, que uniuersum orbem tanto apice auctoritatis obtinuit, uel fidelius, in qua ita narrantur preterita, ut futura etiam predicantur; quorum multa uidemus impleta, ex quibus ea que restant sine dubio speremus implenda? Non enim potest Porphyrius, uel quicumque Platonici, etiam in hac uia quasi terrenarum rerum et ad istam uitam mortalem pertinentium, diuinationem predictionemque contemnere: quod merito in aliis uaticinationibus [1 1Kb] et quorumlibet modorum uel artium diuinationibus faciunt. Negant enim hec uel magnorum hominum, uel magni esse pendenda: et recte. Nam uel inferiorum fiunt presensione causarum, sicut arte medicine quibusdam antecedentibus signis plurima euentura [2 1Kb] ualetudini preuidentur; uel immundi demones sua disposita facta prenuntiant, quorum ius et in mentibus atque cupiditatibus iniquorum ad queque congruentia facta ducendis quodam modo sibi uindicant, et in materia infima fragilitatis humane [3 1Kb]  . Non talia sancti homines in ista uniuersali animarum liberandarum uia gradientes, tanquam magna prophetare curarunt: quamuis et ista eos non fugerint, et ab  eis sepe predicta sint, ad eorum fidem faciendam, que mortalium sensibus non poterant intimari, nec ad experimentum celeri facilitate perduci. Sed alia erant uere magna atque diuina, que quantum dabatur, cognita Dei uoluntate, futura nuntiabant. Christus quippe in carne uenturus, et que in illo tam clara perfecta sunt atque in eius nomine impleta, penitentia hominum et ad Deum conuersio uoluntatum, remissio peccatorum, gratia iustitie, fides piorum et per uniuersum orbem in ueram diuinitatem multitudo credentium, culture simulacrorum demonumque subuersio et a tentationibus exercitatio, proficientium purgatio et liberatio ab omni malo, iudicii dies, resurrectio mortuorum, societatis impiorum eterna damnatio, regnumque eternum gloriosissime ciuitatis Dei conspectu eius immortaliter perfruentis, in huius uie Scripturis predicta atque promissa sunt: quorum tam multa impleta conspicimus, ut recta pietate futura esse cetera confidamus. Huius uie rectitudinem usque ad Deum uidendum eique in eternum coherendum, in sanctarum Scripturarum, qua [1 1Kb] predicatur atque asseritur, ueritate, quicumque non credunt, et ob hoc nec intelligunt, oppugnare possunt, sed expugnare non possunt  .

4. Quapropter in decem libris istis, etsi minus quam nonnullorum de nobis exspectabat intentio, tamen quorumdam studio, quantum uerus Deus et Dominus adiuuare dignatus est, satisfecimus, refutando contradictiones impiorum, qui Conditori sancte ciuitatis, de qua disputare instituimus, deos suos preferunt. Quorum decem librorum quinque superiores aduersus eos conscripti sunt, qui propter bona uite huius deos colendos putant; quinque autem posteriores aduersus eos qui cultum deorum propter uitam, que post mortem futura est, seruandum existimant. Deinceps itaque, ut in primo libro polliciti sumus, de duarum ciuitatum, quas in hoc seculo perplexas diximus inuicemque permixtas, exortu et procursu et debitis finibus, quod dicendum arbitror, quantum diuinitus adiuuabor, expediam.



LIBER UNDECIMUS  . Incipit operis huius pars altera  , que est de duarum ciuitatum, terrene et celestis, exortu, et procursu, ac debitis finibus. Hoc primum libro ciuitatum earumdem exordia quomodo in Angelorum bonorum et malorum discretione precesserint, demonstrat Augustinus, eaque occasione agit de constitutione mundi, que sacris Litteris in principio libri Geneseos describitur.



CAPUT PRIMUM.---De ea parte operis, qua duarum ciuitatum, id est celestis ac terrene, initia et fines incipiunt demonstrari.

Ciuitatem Dei dicimus, cuius ea Scriptura testis  est, que non fortuitis motibus animorum, sed plane  summe dispositione prouidentie super omnes omnium gentium litteras, omnia sibi genera ingeniorum humanorum diuina excellens auctoritate subiecit  . Ibi quippe scriptum est: Gloriosa dicta sunt de te, ciuitas Dei . Et in alio psalmo legitur: Magnus Dominus, et laudabilis ualde in ciuitate Dei nostri, in monte sancto eius, dilatans exsultationes uniuerse terre. Et paulo post in eodem psalmo: Sicut audiuimus, ita et uidimus, in ciuitate Domini uirtutum, in ciuitate Dei nostri; Deus fundauit eam in eternum . Item in alio: Fluminis impetus letificat ciuitatem Dei, sanctificauit tabernaculum suum Altissimus; Deus in medio eius, non commouebitur . His atque huiusmodi testimoniis, que omnia commemorare nimis longum est, didicimus esse quamdam ciuitatem Dei, cuius ciues esse concupiscimus [1 1Kb] illo amore, quem nobis illius Conditor inspirauit. Huic Conditori sancte ciuitatis, ciues terrene ciuitatis deos suos preferunt, ignorantes eum esse Deum deorum, non deorum falsorum, hoc est impiorum et superborum, qui eius incommutabili omnibusque communi luce priuati, et ob hoc ad quamdam egenam potestatem redacti, suas quodammodo priuatas potentias consectantur, honoresque diuinos a deceptis subditis querunt; sed deorum piorum atque sanctorum, qui potius se ipsos uni subdere quam multos sibi, potiusque Deum colere quam pro Deo coli delectantur. Sed huius sancte ciuitatis inimicis, decem superioribus libris, quantum potuimus, Domino et Rege nostro adiuuante, respondimus. Nunc uero quid a me iam exspectetur agnoscens, meique non immemor debiti, de duarum ciuitatum, terrene scilicet et celestis, quas in hoc interim seculo perplexas quodammodo diximus inuicemque permixtas, exortu et excursu et debitis finibus, quantum ualuero, disputare, eius ipsius Domini et Regis nostri ubique opitulatione fretus, aggrediar: primumque dicam quemadmodum exordia duarum istarum ciuitatum in Angelorum diuersitate precesserint.



CAPUT II.---De cognoscendo Deo, ad cuius notitiam nemo hominum peruenit, nisi per Mediatorem Dei et hominum hominem Iesum Christum.

Magnum est et admodum rarum uniuersam creaturam corpoream et incorpoream consideratam compertamque mutabilem intentione mentis excedere, atque ad incommutabilem Dei substantiam peruenire, et illic discere ex ipso, quod cunctam naturam que non est quod ipse, non fecit nisi ipse. Sic enim Deus cum homine non per aliquam creaturam loquitur corporalem, corporalibus instrepens auribus, ut inter sonantem et audientem eria spatia uerberentur; neque per eiusmodi spiritualem que corporum similitudinibus figuratur, sicut in somniis uel quo alio tali modo; nam et sic uelut corporis auribus loquitur, quia uelut per corpus loquitur et uelut interposito corporalium locorum interuallo; multum enim  similia sunt talia uisa corporibus: sed loquitur ipsa ueritate, si quis sit idoneus ad audiendum mente, non corpore. Ad illud enim hominis ita loquitur, quod in homine ceteris quibus homo constat est melius, et quo ipse Deus solus est melior. Cum enim homo rectissime intelligatur, uel si hoc non potest, saltem credatur factus ad imaginem Dei; profecto ea sui parte est propinquior superiori Deo, qua superat inferiores suas  , quas etiam cum pecoribus communes habet. Sed quia ipsa mens, cui ratio et intelligentia naturaliter inest, uitiis quibusdam tenebrosis et ueteribus inualida est, non solum ad inherendum fruendo, uerum etiam ad perferendum incommutabile lumen [1 1Kb] , donec de die in diem renouata atque sanata fiat tante felicitatis capax, fide primum fuerat imbuenda atque purganda. In qua ut fidentius ambularet ad ueritatem, ipsa ueritas Deus Dei Filius homine assumpto, non Deo consumpto, eamdem constituit atque fundauit fidem, ut ad hominis [2 1Kb] Deum iter esset homini per hominem Deum. Hic est enim mediator Dei et hominum homo Christus iehsu. Per hoc enim mediator, per quod homo [3 1Kb] ; per hoc et uia. Quoniam si inter eum qui tendit et illud quo tendit, uia media est, spes est perueniendi: si autem desit, aut ignoretur qua eundum sit, quid prodest nosse quo eundum sit? Sola est autem aduersus omnes errores uia munitissima, ut idem ipse sit Deus et homo: quo itur, Deus; qua itur, homo.



CAPUT III.---De auctoritate canonice Scripture, diuino Spiritu condite.

Hic prius per Prophetas, deinde per se ipsum, postea per Apostolos, quantum satis esse iudicauit, locutus, etiam Scripturam condidit, que canonica nominatur, eminentissime auctoritatis, cui fidem habemus de his rebus quas ignorare non expedit, nec per nosmetipsos nosse idonei sumus. Nam si ea sciri possunt testibus nobis, que remota non sunt a sensibus nostris, siue interioribus siue etiam exterioribus; unde et presentia nuncupantur, quod ita ea dicimus esse pre sensibus, sicut pre oculis que presto sunt oculis: profecto ea que remota sunt a sensibus nostris, quoniam nostro testimonio scire non possumus, de his alios testes requirimus, eisque credimus, a quorum sensibus remota esse uel fuisse non credimus. Sicut ergo de uisibilibus, que non uidimus, eis credimus qui uiderunt, atque ita de ceteris que ad suum quemque sensum corporis pertinent: ita de his que animo ac mente sentiuntur , hoc est de inuisibilibus que a nostro sensu interiore [4 1Kb] remota sunt, iis nos oportet credere, qui hec in illo incorporeo lumine disposita didicerunt, uel manentia contuentur.



CAPUT Iu.---De conditione mundi, quod nec intemporalis sit, nec nouo Dei ordinata consilio, quasi postea uoluerit, quod antea noluerit.


1. uisibilium omnium maximus est mundus; inuisibilium omnium maximus est Deus. Sed mundum esse conspicimus, Deum esse credimus. Quod autem Deus mundum fecerit, nulli tutius credimus, quam ipsi Deo. Ubi eum audiuimus? Nusquam interim nos melius quam in Scripturis sanctis, ubi dixit propheta eius, In principio fecit Deus celum et terram . Numquidnam ibi fuit iste propheta, quando fecit Deus celum et terram? Non: sed ibi fuit Sapientia Dei  , per quam facta sunt omnia, que in animas etiam sanctas se transfert, amicos Dei et Prophetas constituit , eisque opera sua sine strepitu intus enarrat, Loquuntur eis quoque Angeli Dei, qui semper uident faciem Patris , uoluntatemque eius quibus oportet annuntiant. Ex his unus erat iste propheta, qui dixit et scripsit, In principio fecit Deus celum et terram. Qui tam idoneus testis est per quem Deo credendum sit, ut eodem Spiritu Dei, quo hec sibi reuelata cognouit, etiam ipsam fidem nostram futuram tanto ante predixerit.

2. Sed quid placuit Deo eterno tunc facere celum et terram, que antea non fecisset  ? Qui hoc dicunt, si mundum eternum [1 1Kb] sine ullo initio, et ideo nec a Deo factum uideri uolunt, nimis auersi sunt a ueritate, et letali morbo impietatis insaniunt. Exceptis enim propheticis uocibus, mundus ipse ordinatissima sua mutabilitate et mobilitate et uisibilium omnium pulcherrima specie quodammodo tacitus et factum se esse, et nonnisi a Deo ineffabiliter atque inuisibiliter magno et ineffabiliter atque inuisibiliter pulchro fieri se potuisse proclamat. Qui autem a Deo quidem factum fatentur, non tamen eum uolunt temporis habere, sed sue creationis initium, ut modo quodam uix intelligibili semper sit factus, dicunt quidem aliquid, unde sibi Deum uidentur uelut a fortuita temeritate defendere, ne subito illi uenisse credatur in mentem, quod nunquam ante uenisset, facere mundum, et accidisse illi uoluntatem nouam, cum in ullo sit omnino mutabilis: sed non uideo quomodo eis possit in ceteris rebus ratio ista subsistere, maximeque in anima, quam si Deo ceternam esse contenderint, unde illi acciderit noua miseria, que nunquam antea per eternum, nullo modo poterunt explicare. Si enim alternasse semper eius miseriam et beatitudinem dixerint, necesse est dicant etiam semper alternaturam [2 1Kb] : unde illa eos sequetur absurditas, ut etiam cum beata dicitur, in hoc utique non sit beata, si futuram suam miseriam et turpitudinem preuidet; si autem non preuidet, nec se turpem ac miseram fore,  sed beatam semper existimat, falsa opinione sit beata: quo dici stultius nichil potest. Si autem semper quidem per secula retro infinita cum beatitudine alternasse anime miseriam putant, sed nunc iam de cetero cum fuerit liberata, ad miseriam non esse redituram, nichilominus conuincuntur nunquam eam fuisse uere beatam, sed deinceps esse incipere noua quadam nec fallaci beatitudine; ac per hoc fatebuntur accidere illi aliquid noui, et hoc magnum atque preclarum, quod nunquam retro per eternitatem accidisset. Cuius nouitatis causam si Deum negabunt in eterno habuisse consilio, simul eum negabunt beatitudinis eius auctorem; quod nefande impietatis est: si autem dicent etiam ipsum nouo consilio excogitasse, ut de cetero sit anima in eternum beata, quomodo eum alienum ab ea, que illis quoque displicet, mutabilitate monstrabunt? Porro, si ex tempore creatam, sed nullo ulterius tempore perituram, tanquam numerum [1 1Kb] , habere initium, sed non habere finem fatentur, et ideo semel expertam miserias, si ab eis fuerit liberata, nunquam miseram postea futuram, non utique dubitabunt hoc fieri manente incommutabilitate consilii Dei. Si ergo credant et mundum ex tempore fieri potuisse, nec tamen ideo Deum in eo faciendo eternum consilium uoluntatemque mutasse.



CAPUT u.---Tam non esse cogitandum de infinitis temporum spatiis ante mundum, quam nec de infinitis locorum.

Deinde uidendum est istis, qui Deum conditorem mundi esse consentiunt, et tamen querunt de mundi tempore quid respondeamus, quid ipsi respondeant de mundi loco. Ita enim queritur cur potius tunc et non antea factus sit, quemadmodum queri potest cur hic potius ubi est et non alibi. Nam si infinita spatia temporis ante mundum cogitant, in quibus eis non uidetur Deus ab opere cessare potuisse, similiter cogitent [2 1Kb] extra mundum infinita spatia locorum, in quibus si quisquam dicat non potuisse uacare omnipotentem, nonne consequens erit, ut innumerabiles mundos cum Epicuro somniare cogantur [3 1Kb] ; ea tantum differentia, quod eos ille fortuitis motibus atomorum gigni asserit et resolui, isti autem opere Dei factos dicturi sunt, si eum per interminabilem immensitatem locorum extra mundum circumquaque patentium uacare noluerint, nec eosdem mundos, quod etiam de isto sentiunt, ulla causa posse dissolui? Cum his enim agimus qui et Deum incorporeum, et omnium naturarum que non sunt quod ipse, creatorem nobiscum sentiunt; alios autem nimis indignum est ad istam disputationem religionis admittere: maxime quod apud eos [4 1Kb] qui multis diis sacrorum obsequium  deferendum putant, isti philosophos ceteros nobilitate atque auctoritate uicerunt, non ob aliud, nisi quia longo quidem interuallo, uerumtamen reliquis propinquiores sunt ueritati. An forte substantiam Dei, quam nec includunt, nec determinant, nec distendunt loco, sed eam, sicut de Deo sentire dignum est, fatentur incorporea presentia ubique totam, a tantis locorum extra mundum spatiis absentem esse dicturi sunt, et uno tantum, atque in comparatione illius infinitatis tam exiguo loco, in quo mundus est, occupatam? Non opinor eos in hec uaniloquia progressuros. Cum igitur unum mundum ingenti quidem mole corporea, finitum tamen et loco suo determinatum, et operante Deo factum esse dicant: quod respondent de infinitis extra mundum locis, cur in eis ab opere Deus cesset; hoc sibi respondeant de infinitis ante mundum temporibus, cur in eis ab opere Deus cessauerit. Et sicut non est consequens ut fortuito potius quam ratione diuina Deus, non alio, sed isto in quo est loco, mundum constituerit, cum pariter infinitis ubique patentibus nullo excellentiore merito posset hic eligi, quamuis eamdem diuinam rationem, qua id factum est, nulla possit humana comprehendere [1 1Kb] : ita non est consequens ut Deo aliquid existimemus accidisse fortuitum, quod illo potius quam anteriore tempore condidit mundum, cum equaliter anteriora tempora per infinitum retro spatium preterissent, nec fuisset aliqua differentia unde tempus tempori eligendo preponeretur. Quod si dicunt inanes esse hominum cogitationes quibus infinita imaginantur loca, cum locus nullus sit preter mundum; respondetur eis, isto modo inaniter homines cogitare preterita tempora uacationis Dei, cum nullum tempus sit ante mundum  .



CAPUT uI.---Creationis mundi et temporum unum esse principium, nec aliud alio preueniri.

Si enim recte discernuntur eternitas et tempus, quod tempus sine aliqua mobili mutabilitate [2 1Kb] non est, in eternitate autem nulla mutatio est; quis non uideat quod tempora non fuissent, nisi creatura fieret, que aliquid aliqua motione mutaret; cuius motionis et mutationis cum aliud atque aliud, que simul esse non possunt, cedit atque succedit, in breuioribus uel productioribus morarum interuallis tempus sequeretur? Cum igitur Deus, in cuius eternitate nulla est omnino mutatio, creator sit temporum et ordinator, quomodo dicatur post temporum spatia mundum creasse, non uideo; nisi dicatur ante mundum iam aliquam fuisse creaturam, cuius motibus tempora currerent  . Porro si Littere sacre maximeque ueraces ita dicunt, in principio fecisse Deum celum  et terram , ut nichil antea fecisse intelligatur, quia hoc potius in principio fecisse diceretur, si quid fecisset ante cetera cuncta que fecit; procul dubio non est mundus factus in tempore, sed cum tempore. Quod enim fit in tempore, et post aliquod fit, et ante aliquod tempus; post id quod preteritum est, ante id quod futurum est: nullum autem posset esse preteritum; quia nulla erat creatura, cuius mutabilibus motibus ageretur. Cum tempore autem factus est mundus, si in eius conditione factus est mutabilis motus, sicut uidetur se habere etiam ordo ille primorum sex uel septem dierum, in quibus et mane et uespera nominantur, donec omnia que his diebus Deus fecit, sexto perficiantur die, septimoque in magno mysterio Dei uacatio commendetur. Qui dies cuiusmodi sint, aut perdifficile nobis, aut etiam impossibile est cogitare; quanto magis dicere?



CAPUT uII.---De qualitate primorum dierum, qui antequam sol fieret, uesperam et mane traduntur habuisse.

uidemus quippe istos dies notos non habere uesperam nisi de solis occasu, nec mane nisi de solis exortu: illorum autem priores tres dies sine sole peracti sunt, qui quarto die factus refertur. Et primitus quidem lux uerbo Dei facta, atque inter ipsam et tenebras Deus separasse narratur, et eamdem lucem uocasse diem, tenebras autem noctem : sed qualis illa sit lux, et quo alternante motu; qualemque uesperam et mane fecerit, remotum est a sensibus nostris; nec ita ut est, intelligi a nobis potest, quod tamen sine ulla hesitatione credendum est. Aut enim aliqua lux corporea est, siue in superioribus mundi partibus longe a conspectibus nostris, siue unde sol postmodum accensus est: aut lucis nomine significata est sancta ciuitas, in sanctis Angelis et spiritibus beatis, de qua dicit Apostolus, Que sursum est Ierusalem, mater nostra eterna in celis . Ait quippe et alio loco, Omnes enim uos filii lucis estis, et filii diei; non sumus noctis neque tenebrarum . Si tamen et uesperam diei huius et mane aliquatenus congruenter intelligere ualeamus. Quoniam [1 1Kb] scientia creature in comparatione scientie Creatoris quodammodo uesperascit: itemque lucescit et mane fit, cum et ipsa refertur ad laudem dilectionemque Creatoris; nec in noctem uergitur, ubi non Creator creature dilectione relinquitur. Denique Scriptura cum illos dies dinumeraret ex ordine, nusquam interposuit uocabulum noctis. Non enim ait alicubi, Facta est nox; sed, Facta est uespera, et factum est mane dies unus . Ita dies secundus, et ceteri. Cognitio quippe creature in se ipsa decoloratior est, ut ita dicam, quam cum in Dei Sapientia cognoscitur, uelut in arte qua facta est. Ideo uespera congruentius quam nox dici potest: que tamen, ut dixi, cum ad laudandum et amandum refertur Creatorem, recurrit in mane. Et hoc cum facit in cognitione sui ipsius, dies unus est: cum in cognitione firmamenti, quod  inter aquas inferiores et superiores celum appellatum est, dies secundus: cum in cognitione terre ac maris omniumque gignentium, que radicibus continuata sunt terre, dies tertius: cum in cognitione luminarium maioris et minoris omniumque siderum, dies quartus: cum in cognitione omnium ex aquis animalium natatilium atque uolatilium, dies quintus: cum in cognitione omnium animalium terrenorum atque ipsius hominis, dies sextus  .



CAPUT uIII.---Que qualisue intelligenda sit Dei requies, qua post opera sex dierum requieuit in septimo.

Cum uero in die septimo requiescit Deus ab omnibus operibus suis, et sanctificat eum; nequaquam est accipiendum pueriliter, tanquam Deus laborauerit operando, qui dixit, et facta sunt , uerbo intelligibili et sempiterno, non sonabili et temporali. Sed requies Dei requiem significat eorum qui requiescunt in Deo; sicut letitia domus, letitiam significat eorum qui letantur in domo, etiamsi non eos domus ipsa, sed alia res aliqua letos facit. Quanto magis, si eadem domus pulchritudine sua faciat letos habitatores, ut non solum eo loquendi modo leta dicatur, quo significamus per id quod continet id quod continetur; sicut, Theatra plaudunt, prata mugiunt, cum in illis homines plaudant, in his boues mugiant: sed etiam illo quo significatur per efficientem id quod efficitur; sicut leta epistola dicitur, significans eorum letitiam, quos legentes efficit letos? Conuenientissime itaque cum Deum requieuisse prophetica narrat auctoritas, significatur requies eorum qui in illo requiescunt, et quos facit ipse requiescere  . Hoc etiam hominibus quibus loquitur, et propter quos utique conscripta est, promittente prophetia, quod etiam ipsi post bona opera que in eis et per eos operatur Deus, si ad illum prius in ista uita per fidem quodammodo accesserint, in illo habebunt requiem sempiternam. Hoc enim et sabbati uacatione ex precepto legis in uetere Dei populo figuratum est, unde suo loco diligentius arbitror disserendum.



CAPUT IX.---De Angelorum conditione quid secundum diuina testimonia sentiendum sit.

Nunc, quoniam de sancte ciuitatis exortu dicere institui, et prius quod ad sanctos Angelos attinet dicendum putaui, que huius ciuitatis et magna pars est, et eo beatior, quod nunquam peregrinata, que hinc diuina testimonia suppetant, quantum satis uidebitur, Deo largiente, explicare curabo. Ubi de mundi constitutione sacre Littere loquuntur, non euidenter dicitur utrum uel quo ordine creati sint Angeli: sed si pretermissi non sunt, uel celi nomine, ubi dictum est, In principio fecit Deus celum et terram ; uel potius lucis huius, de qua loquor, significati sunt. Non autem pretermissos  esse hinc existimo, quod scriptum est requieuisse Deum in septimo die ab omnibus operibus suis que fecit; cum liber ipse ita sit exorsus, In principio fecit Deus celum et terram: ut ante celum et terram nichil aliud fecisse uideatur. Cum ergo a celo et terra ceperit, atque ipsa terra quam primitus fecit, sicut Scriptura consequentur eloquitur, inuisibilis et incomposita, nondumque luce facta, utique tenebre fuerint super abyssum, id est super quamdam terre et aque indistinctam confusionem ; deinde omnia creando disposita sint, que per sex dies consummata narrantur: quomodo Angeli pretermitterentur, tanquam non essent in operibus Dei, a quibus in die septimo requieuit? Opus autem Dei esse Angelos, hic quidem etsi non pretermissum, non tamen euidenter expressum est; sed alibi hoc sancta Scriptura clarissima uoce testatur. Nam et in hymno trium in camino uirorum cum predictum esset, Benedicite, omnia opera Domini, Domino; in exsecutione eorumdem operum, etiam Angeli nominati sunt . Et in Psalmo canitur: Laudate Dominum de celis, laudate eum in excelsis. Laudate eum, omnes Angeli eius; laudate eum, omnes uirtutes eius. Laudate eum, sol et luna; laudate eum, omnes stelle et lumen. Laudate eum, celi et celorum; et aque que super celos sunt, laudent nomen Domini. Quoniam ipse dixit, et facta sunt; ipse mandauit, et creata sunt . Etiam hic apertissime a Deo factos esse Angelos diuinitus dictum est, cum eis inter cetera celestia commemoratis, infertur ad omnia, Ipse dixit, et facta sunt. Quis porro audebit opinari, post omnia ista [1 1Kb] que sex diebus enumerata sunt, Angelos factos? Sed et si quisquam ita desipit, redarguit istam uanitatem illa Scriptura paris auctoritatis, ubi Deus dicit, Quando facta sunt sidera, laudauerunt me uoce magna omnes Angeli mei . Iam ergo erant Angeli, quando facta sunt sidera. Facta sunt autem quarto die. Numquidnam ergo die tertio factos esse dicemus? Absit. In promptu est enim, quid illo die factum sit. Ab aquis utique terra discreta est, et distinctas sui generis species duo ista elementa sumpserunt, et produxit terra quidquid ei radicitus inheret. Numquidnam secundo? Ne hoc quidem: tunc enim firmamentum factum est inter aquas superiores et inferiores, celumque appellatum est; in quo firmamento facta sunt sidera quarto die. Nimirum ergo si ad istorum dierum opera Dei pertinent Angeli, ipsi sunt lux illa que diei nomen accepit, cuius unitas ut commendaretur, non est dictus dies primus, sed dies unus  . Nec alius est dies secundus, aut tertius, aut ceteri: sed idem ipse unus ad implendum senarium uel septenarium  numerum repetitus est, propter senariam uel septenariam cognitionem; senariam scilicet operum que fecit Deus, et septenariam quietis Dei  . Cum enim dixit Deus, Fiat lux, et facta est lux; si recte in hac luce creatio intelligitur Angelorum, profecto facti sunt participes lucis eterne, quod est [1 1Kb] ipsa incommutabilis Sapientia Dei, per quam facta sunt omnia, quem dicimus unigenitum Dei Filium; ut ea luce illuminati, qua creati, fierent lux, et uocarentur dies participatione incommutabilis lucis et diei, quod est uerbum Dei, per quod et ipsi et omnia facta sunt. Lumen quippe uerum, quod illuminat omnem hominem uenientem in hunc mundum [2 1Kb] , hoc illuminat et omnem angelum mundum, ut sit lux non in se ipso, sed in Deo: a quo si auertitur angelus, fit immundus; sicut sunt omnes qui uocantur immundi spiritus, nec iam lux in Domino, sed in se ipsis tenebre, priuati participatione lucis eterne. Mali enim nulla natura est; sed amissio boni, mali nomen accepit.



CAPUT X.---De simplici et incommutabili Trinitate, Patris et Filii et Spiritus sancti, unius Dei: cui non est aliud qualitas, aliud substantia.

1. Est itaque bonum solum simplex, et ob hoc solum incommutabile, quod est Deus. Ab hoc bono creata sunt omnia bona, sed non simplicia, et ob hoc mutabilia. Creata sane, inquam, id est facta, non genita. Quod enim de simplici bono genitum est, pariter simplex est, et hoc est quod illud de quo genitum est; que duo Patrem et Filium dicimus; et utrumque hoc cum Spiritu sancto unus est Deus: qui Spiritus Patris et Filii, Spiritus sanctus propria quadam notione huius nominis in sacris Litteris nuncupatur. Alius est autem quam Pater et Filius, quia nec Pater est, nec Filius: sed, Alius dixi; non, Aliud; quia et hoc pariter simplex pariterque bonum est incommutabile et ceternum. Et hec Trinitas unus est Deus: nec ideo non simplex, quia Trinitas. Neque enim propter hoc naturam istam boni simplicem dicimus, quia Pater in ea solus, aut solus Filius, aut solus Spiritus sanctus; aut uero sola est ista nominis Trinitas sine subsistentia [3 1Kb] personarum  , sicut Sabelliani heretici putauerunt; [4 1Kb] sed ideo simplex dicitur, quoniam quod habet, hoc est, excepto quod relatiue queque persona ad alteram dicitur. Nam utique Pater habet Filium, nec tamen ipse est Filius; et Filius habet Patrem, nec tamen ipse est Pater. In quo ergo ad se ipsum dicitur, non ad alterum, hoc est quod habet: sicut ad se ipsum dicitur uiuens [5 1Kb] , habendo utique uitam, et eadem uita ipse est.

 2. Propter hoc itaque natura dicitur simplex, cui non sit aliquid habere, quod uel possit amittere; uel aliud sit habens, aliud quod habet; sicut uas aliquem liquorem, aut corpus colorem, aut er lucem siue feruorem, aut anima sapientiam. Nihil enim horum est id quod habet: nam neque uas liquor est, nec corpus color, nec er lux siue feruor, neque anima sapientia est. Hinc est quod etiam priuari possunt rebus quas habent, et in alios habitus uel qualitates uerti atque mutari, ut et uas euacuetur humore quo plenum est, et corpus decoloretur, et er tenebrescat siue frigescat, et anima desipiat. Sed etsi sit corpus incorruptibile, quale sanctis in resurrectione promittitur, habet quidem ipsius incorruptionis inamissibilem qualitatem, sed manente substantia corporali non hoc est, quod ipsa incorruptio. Nam illa etiam per singulas partes corporis tota est, nec alibi maior, alibi minor; neque enim ulla pars est incorruptior quam altera: corpus uero ipsum maius est in toto quam in parte; et cum alia pars est in eo amplior, alia minor, non ea que amplior est incorruptior quam ea que minor. Aliud est itaque corpus, quod non ubique sui totum est: alia incorruptio, que ubique eius tota est; quia omnis pars incorruptibilis corporis etiam ceteris inequalis equaliter incorrupta est. Neque enim, uerbi gratia, quia digitus minor est quam tota manus, ideo incorruptibilior manus quam digitus. Ita cum sint inequales manus et digitus, equalis est tamen incorruptibilitas manus et digiti. Ac per hoc quamuis a corpore incorruptibili inseparabilis incorruptibilitas sit; aliud est tamen substantia, qua corpus dicitur, aliud qualitas eius, qua incorruptibile nuncupatur. Et ideo etiam sic non hoc est quod habet. Anima quoque ipsa, etiamsi semper sit sapiens, sicut erit cum liberabitur in eternum; participatione tamen [1 1Kb] incommutabilis sapientie sapiens erit, que non est quod ipsa. Neque enim si er infusa luce nunquam deseratur, ideo non aliud est ipse, aliud lux qua illuminatur. Neque hoc ita dixerim, quasi er sit anima: quod putauerunt quidam, qui non potuerunt incorpoream cogitare naturam  . Sed habent hec ad illa etiam in magna disparilitate quamdam similitudinem, ut non inconuenienter dicatur, sic illuminari animam incorpoream luce incorporea simplicis sapientie Dei, sicut illuminatur eris corpus luce corporea; et sicut er tenebrescit ista luce desertus (nam nichil sunt aliud que dicuntur locorum quorumcumque corporalium tenebre, quam er carens luce [, ita tenebrescere animam sapientie luce priuatam.

3. Secundum hoc ergo dicuntur illa simplicia, que principaliter uereque diuina sunt, quod non aliud est in eis qualitas, aliud substantia, nec aliorum participatione uel diuina, uel sapientia, uel beata  sunt. Ceterum dictus est in Scripturis sanctis Spiritus sapientie multiplex , eo quod multa in se habeat: sed que habet, hec et est, et ea omnia unus est. Neque enim multe, sed una sapientia est, in qua sunt immensi quidam atque infiniti thesauri [1 1Kb] rerum intelligibilium, in quibus sunt omnes inuisibiles atque incommutabiles rationes rerum, etiam uisibilium et mutabilium, que per ipsam facte sunt. Quoniam Deus non aliquid nesciens fecit, quod nec de quolibet homine artifice recte dici potest: porro, si sciens fecit omnia, ea utique fecit que nouerat. Ex quo occurrit animo quiddam mirum, sed tamen uerum, quod iste mundus nobis notus esse non posset, nisi esset; Deo autem nisi notus esset, esse non posset.



CAPUT XI.---An eius beatitudinis, quam sancti Angeli ab initio sui semper habuerunt, etiam illos spiritus qui in ueritate non steterunt, participes fuisse credendum sit.

Que cum ita sint, nullo quidem modo secundum aliquod temporis spatium prius erant illi spiritus tenebre, quos Angelos dicimus; sed simul ut facti sunt, lux facti sunt  : non tamen ita tantum creati, ut quoquo modo essent, et quoquo modo uiuerent; sed etiam illuminati, ut sapienter beateque uiuerent. Ab hac illuminatione auersi quidam angeli, non obtinuerunt excellentiam sapientis beateque uite, que procul dubio nonnisi eterna est eternitatisque sue certa atque secura: sed et rationalem uitam licet insipientem sic habent, ut eam non possint amittere, nec si uelint. Quatenus autem antequam peccassent, illius sapientie fuerint participes, definire quis potest? In eius tamen participatione equales fuisse istos illis, qui propterea uere pleneque beati sunt, quoniam nequaquam de sue beatitudinis eternitate falluntur, quomodo dicturi sumus? quandoquidem si equales in ea fuissent, etiam isti in eius eternitate mansissent pariter beati, quia pariter certi. Neque enim sicut uita quamdiucumque fuerit, ita eterna uita ueraciter dici poterit, si finem habitura sit: siquidem uita tantummodo uiuendo, eterna uero finem non habendo nominata est. Quapropter, quamuis non quidquid eternum, continuo beatum sit ; tamen si uere perfecteque beata uita nonnisi eterna est, non erat talis istorum, quandoque desitura, et propterea non eterna, siue id scirent, siue nescientes aliud putarent: quia scientes timor, nescientes error beatos esse utique non sinebat. Si autem hoc ita nesciebant, ut falsis incertisue non fiderent, sed utrum sempiternum, an quandoque finem habiturum esset bonum suum, in neutram partem firma assensione ferrentur, ipsa de tanta felicitate cunctatio eam beate uite plenitudinem, quam in sanctis Angelis esse credimus, non habebat. Neque enim beate  uite uocabulum ita contrahimus ad quasdam significationis angustias, ut solum Deum dicamus beatum  ; qui tamen ita uere beatus est, ut maior beatitudo esse non possit: in cuius comparatione, quod Angeli beati sunt, sua quadam summa beatitudine, quanta esse in Angelis potest, quid aut quantum est?



CAPUT XII.---De comparatione beatitudinis iustorum, necdum tenentium promissionis diuine premium, et primorum in paradiso hominum ante peccatum.

Nec ipsos tantum, quod attinet ad rationalem uel intellectualem creaturam, beatos nuncupandos putamus [1 1Kb] . Quis enim primos illos homines in paradiso negare audeat beatos fuisse ante peccatum  , quamuis de sua beatitudine [2 1Kb] quam diuturna uel utrum eterna  esset incertos ; cum hodie non impudenter beatos uocemus, quos uidemus iuste ac pie cum spe future immortalitatis hanc uitam ducere sine crimine uastante conscientiam, facile impetrantes peccatis huius infirmitatis diuinam misericordiam. Qui licet de sue perseuerantie premio certi sint, de ipsa tamen perseuerantia sua reperiuntur incerti. Quis enim hominum se in actione profectuque iustitie perseueraturum usque in finem sciat, nisi aliqua reuelatione ab illo fiat certus, qui de hac re iusto latentique iudicio non omnes instruit, sed neminem fallit? Quantum itaque pertinet ad delectationem presentis boni, beatior erat primus homo in paradiso, quam quilibet iustus in hac infirmitate mortali: quantum autem ad spem futuri, beatior quilibet in quibuslibet cruciatibus corporis, cui non opinione, sed certa ueritate manifestum est, sine fine se habiturum omni molestia carentem societatem Angelorum in participatione summi Dei, quam erat ille homo sui casus incertus in magna illa felicitate paradisi  .



CAPUT XIII.---An ita unius felicitatis omnes Angeli sint creati, ut neque lapsuros se possent nosse qui lapsi sunt, et post ruinam labentium perseuerantie sue prescientiam acceperint qui steterunt.

Quocirca cuiuis iam non difficulter occurrit utroque coniuncto effici beatitudinem, quam recto proposito intellectualis natura desiderat; hoc est, ut et bono incommutabili, quod Deus est, sine ulla molestia perfruatur, et in eo se in eternum esse mansuram, nec ulla dubitatione cunctetur, nec ullo errore fallatur. Hanc habere Angelos lucis pia fide credimus: hanc nec antequam caderent, habuisse angelos peccatores,  qui sua prauitate illa luce priuati sunt, consequenti ratione colligimus; habuisse tamen aliquam, etsi non presciam beatitudinem, si uitam egerunt ante peccatum, profecto credendi sunt  . Aut si durum uidetur, quando facti sunt Angeli, alios credere ita factos ut non acciperent prescientiam uel perseuerantie uel casus sui, alios autem ita ut ueritate certissima eternitatem sue beatitudinis nossent; sed equalis felicitatis omnes ab initio creati sunt, et ita fuerunt, donec isti qui nunc mali sunt, ab illo bonitatis lumine sua uoluntate cecidissent: procul dubio multo est durius nunc putare Angelos sanctos eterne sue beatitatis incertos, et ipsos de semetipsis ignorare, quod nos de illis per Scripturas sanctas nosse potuimus. Quis enim catholicus christianus ignorat, nullum nouum diabolum ex bonis Angelis ulterius futurum; sicut nec istum in societatem bonorum Angelorum ulterius rediturum? ueritas quippe in Euangelio sanctis fidelibusque [1 1Kb] promittit quod erunt equales Angelis Dei : quibus etiam promittitur quod ibunt in uitam eternam . Porro autem si nos certi sumus, nunquam nos ex illa immortali felicitate casuros, illi uero si certi non sunt; iam potiores, non equales eis erimus. Sed quia nequaquam ueritas fallit, et equales eis erimus, profecto etiam ipsi certi sunt sue felicitatis eterne. Cuius illi alii quia certi non fuerunt; non enim erat eorum eterna felicitas cuius certi essent, que finem fuerat habitura: restat ut aut impares fuerint, aut si pares fuerunt, post istorum ruinam illis certa scientia sue sempiterne felicitatis accesserit. Nisi forte quis dicat, id quod Dominus ait de diabolo in Euangelio, Ille homicida erat ab initio, et in ueritate non stetit ; sic esse accipiendum, ut non solum homicida fuerit ab initio, id est initio humani generis, ex quo utique homo factus est, quem decipiendo posset occidere: uerum etiam ab initio sue conditionis in ueritate non steterit; et ideo nunquam beatus cum sanctis Angelis fuerit, suo recusans esse subditus Creatori, et sua per superbiam [2 1Kb] uelut priuata potestate letatus, ac per hoc falsus et fallax; quia nec unquam potestatem Omnipotentis euadit, et qui per piam subiectionem noluit tenere quod uere est, affectat per superbam elationem [3 1Kb] simulare quod non est: ut sic in telligatur etiam quod beatus Ioannes apostolus ait Ab initio diabolus peccat ; hoc est, ex quo creatus est, iustitiam recusauit, quam nisi pia Deoque subdita uoluntas habere non possit. Huic sententie quisquis acquiescit, non cum illis hereticis sapit, id est Manicheis, et si que alie pestes ita sentiunt, quod suam quamdam propriam tanquam ex aduerso quodam principio diabolus habeat naturam mali:  qui tanta uanitate desipiunt, ut cum uerba ista euangelica in auctoritate nobiscum habeant, non attendant non dixisse Dominum, A ueritate alienus fuit; sed, In ueritate non stetit: ubi a ueritate lapsum intelligi uoluit: in qua utique si stetisset, eius particeps factus, beatus cum sanctis Angelis permaneret  .



CAPUT XIu.---Quo genere locutionis dictum sit de diabolo, quod in ueritate non steterit, quia ueritas non est in eo.

Subiecit autem indicium, quasi quesissemus unde ostendatur quod in ueritate non steterit, atque ait, Quia non est ueritas in eo. Esset autem in eo, si in illa stetisset. Locutione autem dictum est minus usitata. Sic enim uidetur sonare, In ueritate non stetit, quia non est ueritas in eo , tanquam ea sit causa, ut in ueritate non steterit, quod in eo ueritas non sit: cum potius ea sit causa, ut in eo ueritas non sit, quod in ueritate non steterit. Ista locutio est et in Psalmo: Ego clamaui, quoniam exaudisti me, Deus : cum dicendum fuisse uideatur, Exaudisti me, Deus, quoniam clamaui: Sed cum dixisset, Ego clamaui; tanquam ab eo quereretur, unde se clamasse monstraret, ab effectu exauditionis Dei clamoris sui ostendit affectum; tanquam diceret, Hinc ostendo clamasse me, quoniam exaudisti me.



CAPUT Xu.---Quid sentiendum sit de eo quod scriptum est, Ab initio diabolus peccat.

Illud etiam quod ait de diabolo Ioannes, Ab initio diabolus peccat ; non intelligunt, si naturale est, nullo modo esse peccatum [1 1Kb] . Sed quid respondetur propheticis testimoniis, siue quod Isaias ait, sub figurata persona principis Babylonie diabolum notans, Quomodo cecidit Lucifer, qui mane oriebatur ? siue quod Ezechiel, In deliciis paradisi Dei fuisti, omni lapide pretioso ornatus es? ubi intelligitur fuisse aliquando sine peccato  . Nam expressius ei paulo post dicitur: Ambulasti in diebus tuis sine uitio . Que si aliter conuenientius intelligi nequeunt, oportet etiam illud quod dictum est, In ueritate non stetit, sic accipiamus, quod in ueritate fuerit, sed non permanserit. Et illud, quod ab initio diabolus peccat, non ab initio ex quo creatus est peccare putandus est; sed ab initio peccati, quod ab ipsius superbia ceperit esse peccatum. Nec illud quod scriptum est in libro Iob, cum de diabolo sermo esset, Hoc est initium figmenti Domini, quod fecit ad illudendum ab Angelis suis ; cui consonare uidetur et Psalmus, ubi legitur, Draco hic quem finxisti ad illudendum ei ; sic intelligendum est, ut existimemus talem ab initio creatum, cui ab Angelis illuderetur, sed  in hac pena post peccatum ordinatum  . Initium ergo eius figmentum est Domini: non enim est ulla natura etiam in extremis infimisque bestiolis, quam non ille constituit, a quo est omnis modus, omnis species, omnis ordo, sine quibus nichil rerum inueniri uel cogitari potest: quanto magis angelica creatura, que omnia cetera que Deus condidit, nature dignitate precedit?



CAPUT XuI.---De gradibus et differentiis creaturarum, quod aliter uendit [1 1Kb] usus utilitatis, aliter ordo rationis.

In his enim que quoquo modo sunt, et non sunt quod Deus est a quo facta sunt, preponuntur uiuentia non uiuentibus; sicut ea que habent uim gignendi uel etiam appetendi, his que isto motu carent. Et in his que uiuunt, preponuntur sentientia non sentientibus, sicut arboribus animalia. Et in his que sentiunt, preponuntur intelligentia non intelligentibus, sicut homines pecoribus. Et in his que intelligunt, preponuntur immortalia mortalibus, sicut Angeli hominibus. Sed ista preponuntur nature ordine: est autem alius atque alius pro suo cuiusque usu estimationis modus, quo fit ut quedam sensu carentia quibusdam sentientibus preponamus, in tantum ut si potestas esset, ea prorsus de natura rerum auferre uellemus, siue quem in ea locum habeant ignorantes, siue etiamsi sciamus, nostris ea commodis postponentes. Quis enim non domi sue panem habere quam mures, nummos quam pulices malit? Sed quid mirum, cum ipsorum etiam hominum estimatione, quorum certe natura tante est dignitatis, plerumque carius comparetur equus quam seruus, gemma quam famula? Ita libertate iudicandi plurimum distat ratio considerantis a necessitate indigentis, seu uoluptate cupientis, cum ista quid per se ipsum in rerum gradibus pendat, necessitas autem quid propter quid expetat, cogitet [2 1Kb] ; et ista quid uerum luci mentis appareat, uoluptas uero quid iucundum corporis sensibus blandiatur, exquirat [3 1Kb] . Sed tantum ualet in naturis rationalibus quoddam ueluti pondus uoluntatis et amoris, ut cum ordine nature Angeli hominibus, tamen lege iustitie boni homines malis angelis preferantur.



CAPUT XuII.---uitium malitie non naturam esse, sed contra naturam, cui ad peccandum non Conditor causa est, sed uoluntas.

Propter naturam igitur, non propter malitiam diaboli, dictum recte intelligimus, Hoc est initium figmenti Domini : quia sine dubio ubi esset uitium malitie, natura non uitiata precessit. uitium autem ita contra naturam est, ut non possit nisi nocere nature. Non itaque esset uitium recedere a Deo, nisi nature, cuius id uitium est, potius competeret esse cum Deo. Quapropter etiam uoluntas mala grande testimonium  est nature bone. Sed Deus sicut naturarum bonarum optimus creator est, ita malarum uoluntatum iustissimus ordinator; ut cum male ille utuntur naturis bonis, ipse bene utatur etiam uoluntatibus malis. Itaque fecit ut diabolus institutione illius bonus, uoluntate sua malus, in inferioribus ordinatus illuderetur ab Angelis eius, id est, ut prosint tentationes eius sanctis, quibus eas obesse desiderat. Et quoniam Deus cum eum conderet, future malignitatis eius non erat utique ignarus, et preuidebat que bona de malis eius esset ipse facturus: propterea Psalmus ait, Draco hic, quem finxisti ad illudendum ei , ut in eo ipso quod eum finxit, licet per suam bonitatem bonum, iam per suam prescientiam preparasse intelligatur quomodo illo uteretur et malo.



CAPUT XuIII.---De pulchritudine uniuersitatis, que per ordinationem Dei etiam ex contrariorum fit oppositione luculentior.

Neque enim Deus ullum, non dico Angelorum, sed uel hominum crearet, quem malum futurum esse prescisset, nisi pariter nosset quibus eos bonorum usibus commodaret, atque ita ordinem seculorum tanquam pulcherrimum carmen  ex quibusdam quasi antithetis honestaret. Antitheta enim que appellantur, in ornamentis elocutionis sunt decentissima, que latine appellantur opposita [1 1Kb] , uel quod expressius dicitur, contraposita. Non est apud nos huius uocabuli consuetudo, cum tamen eisdem ornamentis locutionis etiam sermo latinus utatur, imo lingue omnium gentium. His antithetis et Paulus apostolus in secunda ad Corinthios Epistola, illum locum suauiter explicat, ubi dicit: Per arma iustitie a dextris et a sinistris, per gloriam et ignobilitatem, per infamiam et bonam famam; ut seductores, et ueraces; ut qui ignoramur, et cognoscimur; quasi morientes, et ecce uiuimus; ut cerciti 3, et non mortificati; ut tristes, semper autem gaudentes; sicut egeni, multos autem ditantes; tanquam nichil habentes, et omnia possidentes  Sicut ergo ista contraria contrariis opposita sermonis pulchritudinem reddunt; ita quadam, non uerborum, sed rerum eloquentia contrariorum oppositione seculi pulchritudo componitur. Apertissime hoc positum est in libro Ecclesiastico, hoc modo: Contra malum bonum est, et contra mortem uita: sic contra pium peccator. Et sic intuere in omnia opera Altissimi, bina et bina, unum contra unum 



CAPUT XIX.---Quid sentiendum uideatur de eo quod scriptum est, Diuisit Deus inter lucem et tenebras.

Quamuis itaque diuini sermonis obscuritas etiam ad hoc sit utilis, quod plures sententias ueritatis parit et in lucem notitie producit, dum alius eum sic, alius sic intelligit; ita tamen ut quod in obscuro loco intelligitur, uel attestatione rerum manifestarum, uel aliis locis minime dubiis asseratur; siue cum multa tractantur, ad id quoque perueniatur, quod sensit ille qui scripsit; siue id quidem lateat, sed ex occasione  tractande profunde obscuritatis alia quedam uera dicantur: non mihi uidetur ab operibus Dei absurda [1 1Kb] sententia, si cum lux illa prima facta est, Angeli creati intelliguntur, et inter sanctos Angelos et immundos fuisse discretum, ubi dictum est, Et diuisit Deus inter lucem et tenebras; et uocauit Deus lucem diem, et tenebras uocauit noctem. Solus quippe ille ista discernere potuit, qui potuit etiam priusquam caderent prescire casuros, et lumine priuatos ueritatis in tenebrosa superbia remansuros. Nam inter istum nobis notissimum diem et noctem, id est inter hanc lucem et has tenebras, uulgatissima sensibus nostris luminaria celi ut diuiderent, imperauit: Fiant, inquit, luminaria in firmamento celi, ut luceant super terram, et diuidant inter diem et noctem. Et Paulo post: Et fecit, inquit, Deus duo luminaria magna; luminare maius in principia [1 1Kb] diei, et luminare minus in principia noctis; et stellas: et posuit illa [2 1Kb] Deus in firmamento celi, lucere super terram, et preesse diei et nocti, et diuidere inter lucem et tenebras . Inter illam uero lucem, que sancta societas Angelorum est illustratione ueritatis intelligibiliter fulgens, et ei contrarias tenebras, id est malorum angelorum auersorum a luce iustitie teterrimas mentes, ipse diuidere potuit, cui etiam futurum, non nature, sed uoluntatis malum, occultum aut incertum esse non potuit.



CAPUT XX.---De eo quod post discretionem lucis atque tenebrarum dictum est, Et uidit Deus lucem, quia bona est.

Denique nec illud est pretereundum silentio, quod ubi dixit Deus, Fiat lux, et facta est lux; continuo subiunctum est, Et uidit Deus lucem quia bona est: non posteaquam separauit inter lucem et tenebras; et uocauit lucem diem, et tenebras noctem, ne simul cum luce etiam talibus tenebris testimonium placiti sui perhibuisse uideretur. Nam ubi tenebre inculpabiles sunt, inter quas et lucem istam his oculis conspicuam luminaria celi diuidunt, non ante, sed post infertur, Et uidit Deus quia bonum est. Et posuit illa, inquit, in firmamento celi, lucere super terram, et preesse diei et nocti, et separare inter lucem et tenebras. Et uidit Deus quia bonum est. Utrumque enim placuit, quia utrumque sine peccato est. Ubi autem dixit Deus, Fiat lux, et facta est lux. Et uidit Deus lucem, quia bona est; et postmodum infertur, Et separauit Deus inter lucem et tenebras; uocauitque Deus lucem diem, et tenebras uocauit noctem : non hoc loco additum est, Et uidit Deus quia bonum est; ne utrumque appellaretur bonum, cum esset horum alterum malum, uitio proprio, non natura. Et ideo sola ibi lux placuit Conditori: tenebre autem angelice, etsi fuerant ordinande, non tamen fuerant approbande.



CAPUT XXI.---De eterna et incommutabili scientia Dei ac uoluntate, qua semper illi uniuersa que fecit, sic placuerunt facienda, quemadmodum facta.

Quid est enim aliud intelligendum in eo quod per  omnia dicitur, uidit Deus quia bonum est: nisi operis approbatio secundum artem facti, que Sapientia Dei est? Deus autem usque adeo non cum factum est, tunc didicit bonum  , ut nichil eorum fieret, si ei fuisset incognitum. Dum ergo uidet quia bonum est, quod nisi uidisset antequam fieret, non utique fieret; docet bonum esse, non discit. Et Plato quidem plus ausus est dicere, elatum esse scilicet Deum gaudio, mundi uniuersitate perfecta . Ubi et ipse non usque adeo desipiebat, ut putaret Deum sui operis nouitate factum beatiorem: sed sic ostendere uoluit, artifici suo placuisse iam factum, quod placuerat in arte faciendum; non quod ullo modo Dei scientia uarietur, ut aliud in ea faciant [1 1Kb] que nondum sunt, aliud que iam sunt, aliud que fuerunt. Non enim more nostro ille uel quod futurum est prospicit, uel quod presens est aspicit, uel quod preteritum est respicit; sed alio modo quodam a nostrarum cogitationum consuetudine longe alteque [2 1Kb] diuerso. Ille quippe non ex hoc in illud cogitatione mutata, sed omnino incommutabiliter uidet; ita ut illa quidem que temporaliter fiunt, et futura nondum sint, et presentia iam sint, et preterita iam non sint, ipse uero hec omnia stabili ac sempiterna presentia comprehendat: nec aliter oculis, aliter mente; non enim ex animo constat et corpore: nec aliter nunc, aliter antea, et aliter postea; quoniam non sicut nostra, ita eius quoque scientia trium temporum, presentis uidelicet et preteriti uel futuri, uarietate mutatur: apud quem non est immutatio, nec momenti obumbratio . Neque enim eius intentio de cogitatione in cogitationem transit, in cuius incorporeo contuitu simul adsunt cuncta que nouit: quoniam tempora ita nouit nullis suis temporalibus notionibus, quemadmodum temporalia mouet nullis suis temporalibus motibus. Ibi ergo uidit bonum esse quod fecit, ubi bonum esse uidit ut faceret. Nec quia factum uidit, scientiam duplicauit, uel ex aliqua parte auxit, tanquam minoris scientie fuerit priusquam faceret quod uideret: qui tam perfecte non operaretur, nisi tam perfecta scientia, cui nichil ex eius operibus adderetur. Quapropter, si tantummodo nobis insinuandum esset quis fecerit lucem, sufficeret dicere, Deus fecit lucem. Si autem non solum quis fecerit, uerum etiam per quid fecerit; satis esset ita enuntiari, Et dixit Deus, Fiat lux, et facta est lux; ut non tantum Deum, sed etiam per uerbum lucem fecisse nossemus. Quia uero tria quedam maxime scienda de creatura nobis oportuit intimari, quis eam fecerit, per quid fecerit, quare fecerit: Deus dixit, inquit, Fiat lux, et facta est lux. Et uidit Deus lucem, quia bona est. Si ergo querimus quis fecerit, Deus est. Si per quid fecerit, Dixit, Fiat, et facta est. Si quare fecerit, Quia bona est. Nec auctor est excellentior Deo, nec ars efficacior Dei uerbo, nec causa melior quam ut bonum crearetur a Deo bono. Hanc etiam Plato causam condendi mundi iustissimam dicit,  ut a bono Deo bona opera fierent : siue ista legerit, siue ab his qui legerant forte cognouerit; siue acerrimo ingenio inuisibilia Dei, per ea que facta sunt, intellecta conspexerit, siue ab his qui ista conspexerant et ipse didicerit.



CAPUT XXII.---De his quibus in uniuersitate rerum a bono Creatore bene conditarum quedam displicent, et putant nonnullam esse naturam malam.

Hanc tamen causam, id est ad bona creanda bonitatem Dei; hanc, inquam, causam tam iustam atque idoneam, que diligenter considerata et pie cogitata omnes controuersias querentium mundi originem terminat, quidam heretici non uiderunt: quia egenam carnis huius fragilemque mortalitatem, iam de iusto supplicio uenientem, dum ei non conueniunt, plurima offendunt; sicut ignis, aut frigus, aut fera bestia, aut quid huiusmodi. Nec attendunt, quam uel in suis locis naturisque uigeant, pulchroque ordine disponantur; quantumque uniuersitati rerum pro suis portionibus [1 1Kb] decoris tanquam in communem rempublicam conferant, uel nobis ipsis, si eis congruenter atque scienter utamur, commoditatis attribuant; ita ut uenena ipsa, que per inconuenientiam perniciosa sunt, conuenienter adhibita in salubria medicamenta uertantur: quamque a contrario etiam hec quibus delectantur, sicut cibus et potus et ista lux, immoderato et inopportuno [2 1Kb] usu noxia sentiantur  . Unde nos admonet diuina prouidentia, non res insipienter uituperare, sed utilitatem rerum diligenter inquirere; et ubi nostrum ingenium uel infirmitas deficit, ita credere occultam, sicut erant quedam que uix potuimus inuenire: quia et ipsa utilitatis occultatio, aut humilitatis exercitatio est, aut elationis attritio; cum omnino natura nulla sit malum, nomenque hoc non sit nisi priuationis boni: sed a terrenis usque ad celestia, et a uisibilibus usque ad inuisibilia sunt aliis alia bona meliora; ad hoc inequalia, ut essent omnia. Deus autem ita est artifex magnus [3 1Kb] in magnis, ut minor non sit in paruis: que parua non sua granditate , sed artificis sapientia metienda sunt: sicut in specie uisibilis [4 1Kb] hominis, si unum radatur supercilium, quam propemodum nichil corpori, et quam multum detrahitur pulchritudini; quoniam non mole constat, sed parilitate ac dimensione membrorum. Nec sane multum mirandum est, quod hi qui nonnullam malam putant esse naturam suo quodam contrario exortam propagatamque principio, nolunt accipere istam causam creationis rerum, ut bonus Deus conderet bona; credentes eum potius ad hec mundana molimina rebellantis aduersum se mali repellendi [5 1Kb] extrema necessitate perductum, suamque naturam bonam malo cercendo superandoque miscuisse, quam  turpissime pollutam et crudelissime captiuatam et oppressam labore magno uix mundet ac liberet, non totam tamen; sed quod eius non potuerit ab illa inquinatione purgari, tegmen ac uinculum futurum hostis uicti et inclusi. Sic autem Manichei non desiperent uel potius insanirent, si Dei naturam, sicuti est, incommutabilem atque omnino incorruptibilem crederent, cui nocere nulla res possit: animam uero que uoluntate mutari in deterius et peccato corrumpi potuit, atque ita incommutabilis ueritatis luce priuari, non Dei partem, nec eius nature que Dei est [1 1Kb] , sed ab illo conditam longe imparem Conditori christiana sanitate sentirent.



CAPUT XXIII.---De errore, in quo Origenis doctrina inculpatur.

1. Sed multo est mirandum amplius, quod etiam quidam, qui unum nobiscum credunt omnium rerum esse principium, ullamque naturam, que non est quod Deus est, nisi ab illo conditore esse non posse; noluerunt tamen istam causam fabricandi mundi tam bonam ac simplicem bene ac simpliciter credere, ut Deus bonus conderet bona, et essent post Deum que non essent quod est Deus, bona tamen que non faceret nisi bonus Deus. Sed animas dicunt, non quidem partes Dei, sed factas a Deo, peccasse a Conditore recedendo; et diuersis progressibus pro diuersitate peccatorum, a celis usque ad terras, et diuersa corpora quasi uincula meruisse: et hunc esse mundum, eamque causam mundi fuisse faciendi, non ut conderentur bona, sed ut mala cohiberentur. Hinc Origenes iure culpatur. In libris enim quos appellat , id est, de Principiis, hoc sensit, hoc scripsit. Ubi plus quam dici potest, miror hominem in ecclesiasticis litteris tam doctum et exercitatum, non attendisse, primum quam hoc esset contrarium Scripture huius tante auctoritatis intentioni, que per omnia opera Dei subiungens, Et uidit Deus, quia bonum est; completisque omnibus inferens, Et uidit Deus omnia, que fecit, et ecce bona ualde : nullam aliam causam faciendi mundi intelligi uoluit, nisi ut bona fierent a bono Deo. Ubi si nemo peccasset, tantummodo naturis bonis esset mundus ornatus et plenus: et quia peccatum est, non ideo cuncta sunt impleta peccatis, cum bonorum longe maior numerus in celestibus sue nature ordinem seruet. Nec mala uoluntas, quia nature ordinem seruare noluit, ideo iusti Dei leges omnia bene ordinantis effugit. Quoniam sicut pictura cum colore nigro, loco suo posita, ita uniuersitas rerum, si quis possit intueri, etiam cum peccatoribus pulchra est, quamuis per se ipsos consideratos sua deformitas turpet.

2. Deinde uidere debuit Origenes, et quicumque ita sapiunt, si hec opinio uera esset, mundum ideo factum, ut anime pro meritis peccatorum suorum tanquam ergastula quibus penaliter includerentur, corpora acciperent, superiora et leuiora que minus, inferiora uero et grauiora que amplius peccauerunt;  demones quibus deterius nichil est, terrena corpora quibus inferius et grauius nichil est, potius quam homines etiam malos [1 1Kb] habere debuisse. Nunc uero ut intelligeremus animarum merita non qualitatibus corporum esse pensanda, erium pessimus demon, homo autem et nunc licet malus, longe minoris mitiorisque malitie, et certe ante peccatum tamen luteum corpus accepit. Quid autem stultius dici potest, quam per [2 1Kb] istum solem, ut in uno mundo unus esset, non decori pulchritudinis, uel etiam saluti rerum corporalium consuluisse artificem Deum  , sed hoc potius euenisse, quia una anima sic peccauerat, ut tali corpore mereretur includi? Ac per hoc si contigisset, ut non una, sed due; imo non due, sed decem, uel centum, similiter equaliterque peccassent, centum soles haberet hic mundus. Quod ut non fieret, non opificis prouisione mirabili ad rerum corporalium salutem decoremque consultum est; sed contigit potius tanta unius anime progressione peccantis, ut sola corpus tale mereretur. Non plane animarum, de quibus nesciunt quid loquantur, sed eorum ipsorum qui talia sapiunt, multum longe a ueritate et merito est cercenda progressio. Hec ergo tria que superius commendaui, cum in unaquaque creatura requiruntur, quis eam fecerit, per quid fecerit, quare fecerit, ut respondeatur, Deus, per uerbum, Quia bona est [3 1Kb] , utrum altitudine mystica nobis ipsa Trinitas intimetur, hoc est Pater et Filius et Spiritus sanctus; an aliquid occurrat, quod in hoc loco Scripturarum id accipiendum esse prohibeat, multi sermonis est questio, nec omnia uno uolumine ut explicemus urgendum est.



CAPUT XXIu.---De Trinitate diuina, que per omnia opera sua significationis sue sparsit indicia.

Credimus, et tenemus, et fideliter predicamus, quod Pater genuerit uerbum, hoc est Sapientiam, per quam facta sunt omnia, unigenitum Filium, unus unum, eternus ceternum, summo bonus equaliter bonum; et quod Spiritus sanctus simul et Patris et Filii sit Spiritus, et ipse consubstantialis et ceternus ambobus: atque hoc totum et Trinitas sit propter proprietatem personarum, et unus Deus propter inseparabilem diuinitatem, sicut unus omnipotens propter inseparabilem omnipotentiam: ita tamen ut etiam cum de singulis queritur, unusquisque eorum et Deus et omnipotens esse respondeatur; cum uero de omnibus simul, non tres dii uel tres omnipotentes, sed unus Deus omnipotens; tanta ibi est in tribus inseparabilis unitas, que sic se uoluit predicari. Utrum autem boni Patris et boni Filii Spiritus sanctus, quia communis ambobus est, recte bonitas dici possit amborum, non audeo temerariam precipitare sententiam:  uerumtamen amborum eum dicere sanctitatem facilius ausus fuero, non amborum quasi qualitatem, sed ipsum [1 1Kb] quoque substantiam, et tertiam in Trinitate personam. Ad hoc enim me probabilius ducit, quod cum sit et Pater spiritus et Filius spiritus, et Pater sanctus, et Filius sanctus, proprie tamen ipse uocatur Spiritus sanctus, tanquam sanctitas substantialis et consubstantialis amborum. Sed si nichil aliud est bonitas diuina quam sanctitas, profecto et illa diligentia rationis est, non presumptionis audacia, ut in operibus Dei secreto quodam loquendi modo, quo nostra exerceatur intentio, eadem nobis insinuata intelligatur Trinitas, unamquamque creaturam quis fecerit, per quid fecerit, propter quid fecerit. Pater quippe intelligitur uerbi, qui dixit, Fiat. Quod autem illo dicente factum est, procul dubio per uerbum factum est. In eo uero quod dicitur, uidit Deus quia bonum est; satis significatur, Deum nulla necessitate, nulla sue cuiusquam utilitatis indigentia, sed sola bonitate fecisse quod factum est, id est, quia bonum est: quod ideo, posteaquam factum est, dicitur, ut res que facta est, congruere bonitati propter quam facta est, indicetur. Que bonitas si Spiritus sanctus recte intelligitur, uniuersa nobis Trinitas in suis operibus intimatur. Inde est ciuitatis sancte, que in sanctis Angelis sursum est, et origo, et informatio, et beatitudo. Nam si queratur unde sit, Deus eam condidit: si unde sit sapiens, a Deo illuminatur: si unde sit felix, Deo fruitur: subsistens modificatur, contemplans illustratur, inherens iucundatur; est, uidet, amat; in eternitate Dei uiget, in ueritate Dei lucet, in bonitate Dei gaudet.



CAPUT XXu.---De tripartita totius philosophie disciplina.

Quantum intelligi datur, hinc philosophi sapientie disciplinam tripartitam esse uoluerunt; imo tripartitam esse animaduertere potuerunt : cuius una pars appellaretur physica, altera logica, tertia ethica. Quarum nomina latina iam multorum litteris frequentata sunt, ut naturalis, rationalis, moralisque uocarentur: quas etiam in octauo libro breuiter perstrinximus . Non quod sit consequens [2 1Kb] , ut isti in his tribus aliquid secundum Deum de Trinitate cogitauerint. Quamuis Plato primus istam distributionem reperisse et commendasse dicatur, cui neque naturarum omnium auctor nisi Deus uisus est, neque intelligentie dator, neque amoris, quo bene beateque uiuitur, inspirator. Sed certe cum et de natura rerum, et de ratione indagande [3 1Kb] ueritatis, et de boni fine ad quem cuncta que agimus referre debemus, diuersi diuersa sentiant: in his tamen tribus magnis et generalibus questionibus omnis eorum uersatur intentio. Ita cum in unaquaque earum quid quisque sectetur, multiplex si discrepantia opinionum, esse tamen aliquam nature  causam, scientie formam, uite summam, nemo cunctatur. Tria etiam sunt que in unoquoque homine artifice spectantur, ut aliquid efficiat; natura, doctrina, usus: natura ingenio, doctrina scientia, usus fructu diiudicandus est. Nec ignoro quod proprie fructus fruentis, usus utentis sit; atque hoc interesse uideatur, quod ea re frui dicimur, que nos non ad aliud referenda per se ipsam [1 1Kb] delectat; uti uero ea re, quam propter aliud querimus  . Unde temporalibus magis utendum est, quam fruendum, ut frui mereamur eternis. Non sicut peruersi, qui frui uolunt nummo, uti autem Deo; quoniam non nummum propter Deum impendunt, sed Deum propter nummum colunt. uerumtamen eo loquendi modo, quem plus obtinuit consuetudo, et fructibus utimur, et usibus fruimur. Nam et fructus iam proprie dicuntur agrorum, quibus utique omnes temporaliter utimur. Hoc itaque more [2 1Kb] usum dixerim in his tribus que in homine spectanda commonui, que sunt natura, doctrina, usus. Ex his propter obtinendam beatam uitam, tripartita, ut dixi, a philosophis inuenta est disciplina; naturalis propter naturam, rationalis propter doctrinam, moralis propter usum. Si ergo natura nostra esset a nobis, profecto et nostram nos genuissemus sapientiam, nec eam doctrina, id est aliunde discendo, percipere curaremus; et noster amor a nobis profectus, et ad nos relatus, ad beate uiuendum sufficeret, nec bono alio quo frueremur ullo indigeret: nunc uero quia natura nostra, ut esset, Deum habet auctorem; procul dubio ut uera sapiamus, ipsum debemus habere doctorem; ipsum etiam ut beati simus, suauitatis intime largitorem.



CAPUT XXuI.---De imagine summe Trinitatis, que secundum quemdam modum in natura etiam necdum beatificati hominis inuenitur.

Et nos quidem in nobis, tametsi non equalem, imo ualde longeque distantem, neque ceternam, et quo breuius totum dicitur [3 1Kb] , non eiusdem substantie, cuius est Deus, tamen qua Deo nichil sit in rebus ab eo factis natura propinquius, imaginem Dei, hoc est summe illius Trinitatis, agnoscimus, adhuc reformatione perficiendam, ut sit etiam similitudine proxima [4 1Kb] . Nam et sumus, et nos esse nouimus, et id esse [5 1Kb] ac nosse diligimus. In his autem tribus que dixi, nulla nos falsitas uerisimilis turbat. Non enim ea, sicut illa que foris sunt, ullo sensu corporis tangimus, uelut colores uidendo, sonos audiendo, odores olfaciendo, sapores gustando, dura et mollia contrectando sentimus, quorum sensibilium etiam imagines eis simillimas, nec iam corporeas, cogitatione uersamus, memoria tenemus, et per ipsas in istorum desideria concitamur: sed sine ulla phantasiarum uel phantasmatum  imaginatione ludificatoria, mihi esse me, idque nosse et amare certissimum est. Nulla in his ueris Academicorum argumenta formido, dicentium, Quid, si falleris? Si enim fallor, sum. Nam qui non est, utique nec falli potest: ac per hoc sum, si fallor. Quia ergo sum si fallor, quomodo esse me fallor, quando certum est me esse, si fallor? Quia igitur essem qui fallerer, etiamsi fallerer; procul dubio in eo quod me noui esse, non fallor. Consequens est autem, ut etiam in eo quod me noui nosse, non fallar. Sicut enim noui me esse, ita noui etiam hoc ipsum, nosse me. Eaque duo cum amo, eumdem quoque amorem quiddam tertium, nec imparis estimationis, eis quas noui rebus adiungo. Neque enim fallor amare me, cum in his que amo non fallar: quanquam etsi illa falsa essent, falsa me amare uerum esset. Nam quo pacto recte reprehenderer et recte prohiberer ab amore falsorum, si me illa amare falsum esset? Cum uero et illa uera atque certa sint, quis dubitet quod eorum, cum amantur, et ipse amor uerus et certus est? Tam porro nemo est qui esse se nolit, quam nemo est qui non beatus esse uelit. Quomodo enim potest beatus esse, si nichil sit?



CAPUT XXuII.---De essentia et scientia, et utriusque amore.

1. Ita uero ui quadam naturali ipsum esse iucundum est, ut non ob aliud et hi qui miseri sunt nolint interire, et cum se miseros esse sentiant, non se ipsos de rebus, sed miseriam suam potius auferri uelint. Illis etiam qui et sibi miserrimi apparent, et plane sunt, et non solum a sapientibus, quoniam stulti, uerum et ab his qui se beatos putant, miseri iudicantur, quia pauperes atque mendici sunt, si quis immortalitatem daret, qua nec ipsa miseria moreretur, proposito sibi quod si in eadem miseria semper esse nollent, nulli et nusquam essent futuri, sed omni modo perituri, profecto exsultarent letitia, et sic semper eligerent esse, quam omnino non esse. Huius rei testis est notissimus sensus illorum. Unde enim mori metuunt, et malunt in illa erumna uiuere, quam eam morte finire, nisi quia satis apparet quam refugiat natura non esse? Atque ideo cum se nouerint esse morituros, pro magno beneficio sibi hanc impendi misericordiam desiderant, ut aliquanto productius in eadem miseria uiuant, tardiusque moriantur. Procul dubio ergo indicant immortalitatem saltem talem que non habeat finem mendicitatis, quanta gratulatione susciperent. Quid? animalia omnia etiam irrationalia, quibus datum non est ista cogitare, ab immensis draconibus usque ad exiguos uermiculos, nonne se esse uelle, atque ob hoc interitum fugere omnibus quibus possunt motibus indicant? Quid? arbusta omnesque frutices, quibus nullus est sensus ad uitandam manifesta motione perniciem, nonne ut in auras tutum culminis germen emittant, altius terre radices affigunt [1 1Kb] , quo  alimentum trahant, atque ita suum quodammodo esse conseruent? Ipsa postremo corpora, quibus non solum sensus, sed nec ulla saltem seminalis est uita, ita tamen uel exsiliunt in superna, uel in ima descendunt, uel librantur in mediis, ut essentiam suam, ubi secundum naturam possunt esse, custodiant.

2. Iam uero nosse quantum ametur, quamque falli nolit humana natura, uel hinc intelligi potest, quod lamentari quisque sana mente mauult, quam letari in amentia. Que uis magna atque mirabilis mortalibus, preter homini [1 1Kb] , animantibus nulla est; licet eorum quibusdam ad istam lucem contuendam multo quam nobis sit acrior sensus oculorum: sed lucem illam incorpoream contingere nequeunt, qua mens nostra quodammodo irradiatur, ut de his omnibus recte iudicare possimus. Nam in quantum eam capimus, in tantum id possumus. uerumtamen inest sensibus irrationalium animantium, etsi scientia nullo modo, at certe quedam scientie similitudo. Cetera autem rerum corporalium, non quia sentiunt, sed quia sentiuntur, sensibilia nuncupata sunt. Quorum in arbustis hoc simile est sensibus, quod aluntur et gignunt [2 1Kb] . uerumtamen et hec et omnia corporalia latentes in natura causas habent; sed formas suas, quibus mundi huius uisibilis structura formosa est, sentiendas sensibus prebent, ut pro eo quod nosse non possunt, quasi innotescere uelle uideantur. Sed nosse ea sensu corporis ita capimus, ut de his non sensu corporis iudicemus. Habemus enim alium interioris hominis sensum isto longe prestantiorem, quo iusta et iniusta sentimus: iusta, per intelligibilem speciem; iniusta, per eius priuationem. Ad huius sensus officium non acies pupille, non foramen auricule, non spiramenta narium, non gustus faucium, non ullus corporeus tactus accedit. Ibi me et esse et hoc nosse certus sum, et hec amo [3 1Kb] atque amare me similiter certus sum.



CAPUT XXuIII.---An etiam ipsum amorem, quo et esse et scire diligimus, diligere debeamus, quo magis diuine Trinitatis imagini propinquamus.

Sed de duobus illis, essentia scilicet et notitia, quantum amentur in nobis, et quemadmodum etiam ceteris rebus que infra sunt, eorum reperiatur, etsi differens, quedam tamen similitudo, quantum suscepti huius operis ratio uisa est postulare, satis diximus: de amore autem quo amantur, utrum et ipse amor ametur, non dictum est. Amatur autem: et hinc probamus, quod in hominibus qui rectius amantur [4 1Kb] , ipse magis amatur. Neque enim uir bonus merito dicitur qui scit quod bonum est, sed qui diligit. Cur ego et in nobis ipsis non et ipsum amorem nos amare sentimus, quo amamus quid quid boni amamus? Est enim et amor, quo amatur et quod amandum  non est: et istum amorem odit in se, qui illum diligit, quo id amatur quod amandum est. Possunt enim ambo esse in uno homine, et hoc bonum est homini, ut illo proficiente quo bene uiuimus, iste deficiat quo male uiuimus 3 donec ad perfectum sanetur, et in bonum commutetur omne quod uiuimus. Si enim pecora essemus, carnalem uitam et quod secundum sensum eius est amaremus; idque esset sufficiens bonum nostrum, et secundum hoc cum esset nobis bene, nichil aliud quereremus. Item si arbores essemus, nichil quidem sentiente motu amare possemus, uerumtamen id quasi appetere uideremur, quo feracius essemus uberiusque fructuose. Si essemus lapides, aut fluctus, aut uentus, aut flamma, uel quid eiusmodi, sine ullo quidem sensu atque uita, non tamen nobis deesset quasi quidam nostrorum locorum atque ordinis appetitus. Nam uelut amores corporum momenta sunt ponderum, siue deorsum grauitate, siue sursum leuitate nitantur. Ita enim corpus pondere, sicut animus amore fertur, quocumque fertur  . Quoniam igitur homines sumus, ad nostri Creatoris imaginem creati, cuius est uera eternitas, eterna ueritas, eterna et uera caritas, estque ipsa [1 1Kb] eterna et uera et chara Trinitas, neque confusa, neque separata; in iis quidem rebus que infra nos sunt, quoniam et ipsa nec aliquo modo essent, nec aliqua specie continerentur, nec aliquem ordinem uel appeterent, uel tenerent, nisi ab illo facta essent qui summe est, qui summe sapiens est, qui summe bonus est: tanquam per omnia que fecit mirabili stabilitate currentes, quasi quedam eius alibi magis, alibi minus impressa uestigia colligamus; in nobis autem ipsis eius imaginem contuentes, tanquam minor ille euangelicus filius ad nosmetipsos reuersi surgamus , ut [2 1Kb] ad illum redeamus, a quo peccando recesseramus. Ibi esse nostrum non habebit mortem, ibi nosse nostrum non habebit errorem, ibi amare nostrum non habebit offensionem. Nunc autem ista tria nostra quamuis certa teneamus, nec aliis ea credamus testibus, sed nos ipsi presentia sentiamus, atque interiore ueracissimo cernamus aspectu, tamen quamdiu futura, uel utrum nunquam defutura, et quo si bene, quo autem si male agantur, peruentura sint, quoniam per nos ipsos nosse non possumus, alios hinc testes uel querimus, uel habemus; de quorum fide cur nulla debeat esse dubitatio, non est iste, sed posterior erit diligentius disserendi locus. In hoc autem libro de ciuitate Dei, que non peregrinatur in huius uite mortalitate, sed immortalis semper in celis est, id est, de Angelis sanctis Deo coherentibus, qui nec fuerunt unquam, nec futuri sunt desertores, inter quos et illos qui eternam lucem deserentes, tenebre facti sunt, Deum primitus diuisisse iam diximus, illo adiuuante quod cepimus, ut possumus explicemus.



CAPUT XXIX. De sanctorum Angelorum scientia, qua Trinitatem in ipsa eius deitate nouerunt, et qua operum causas prius in operantis arte, quam in ipsis operibus artificis intuentur.


Illi quippe Angeli sancti non per uerba sonantia Deum discunt; sed per ipsam presentiam immutabilis ueritatis, hoc est, uerbum eius unigenitum: et ipsum uerbum et Patrem et eorum Spiritum sanctum; eamque esse inseparabilem Trinitatem, singulasque in ea personas esse unam substantiam; et tamen omnes non tres deos esse, sed unum Deum, ita nouerunt, ut eis magis ista, quam nos ipsi nobis cogniti sumus. Ipsam quoque creaturam melius ibi, hoc est in sapientia Dei, tanquam in arte qua facta est, quam in ea ipsa sciunt: ac per hoc et se ipsos ibi melius quam in se ipsis, uerumtamen et in se ipsis. Facti sunt enim, et aliud sunt quam ille qui fecit. Ibi ergo tanquam in cognitione diurna, in se ipsis autem tanquam in uespertina, sicut supra iam diximus . Multum enim differt utrum in ea ratione cognoscatur aliquid secundum quam factum est, an in se ipso. Sicut aliter scitur rectitudo linearum seu ueritas figurarum, cum intellecta conspicitur, aliter cum in puluere scribitur  ; et aliter iustitia in ueritate incommutabili, aliter in anima iusti. Sic deinde cetera, sicut firmamentum inter aquas superiores et inferiores, quod celum uocatum est; sicut deorsum aquarum congeries terreque nudatio, et herbarum institutio atque lignorum; sicut solis et lune stellarumque conditio; sicut ex aquis animalium, uolucrum scilicet atque piscium belluarumque natantium; sicut quorumcumque [1 1Kb] in terra gradientium atque repentium, et ipsius hominis, qui cunctis in terra rebus excelleret. Omnia hec aliter in uerbo Dei cognoscuntur ab Angelis, ubi habent causas rationesque suas, id est secundum quas facta sunt, incommutabiliter permanentes, aliter in se ipsis; illic clariore, hic obscuriore [2 1Kb] cognitione, uelut artis atque operum: que tamen opera cum ad ipsius Creatoris laudem uenerationemque referuntur, tanquam mane lucescit in mentibus contemplantium.



CAPUT XXX. De senarii numeri perfectione, qui primus partium suarum quantitate completur.

Hec autem propter senarii numeri perfectionem, eodem die sexies repetito, sex diebus perfecta narrantur: non quia Deo necessaria fuerit mora temporum, quasi qui non potuerit creare omnia simul, que deinceps congruis motibus peragerent tempora; sed quia per senarium numerum est operum significata perfectio. Numerus quippe senarius primus completur suis partibus, id est, sexta sui  parte, et tertia, et dimidia, que sunt unum, et duo, et tria: que in summam ducta, sex fiunt. Partes autem in hac consideratione numerorum ille intelligende sunt, que quote sint dici potest: sicut dimidia, tertia, quarta, et deinceps ab aliquo numero denominate. Neque enim, exempli gratia, quia in nouenario numero quatuor pars aliqua eius est, ideo dici potest quota eius sit: unum autem potest, nam nona eius est; et tria potest, nam tertia eius est. Coniuncte uero iste due partes eius, nona scilicet atque tertia, id est, unum et tria, longe sunt a tota summa eius, quod est nouem. Itemque in denario quaternarius est aliqua pars eius; sed quota sit dici non potest: unum autem potest; nam decima pars eius est. Habet et quintam, quod sunt duo: habet et dimidiam, quod sunt quinque. Sed he tres partes eius, decima et quinta et dimidia, id est unum et duo et quinque, simul ducte non complent decem: sunt enim octo. Duodenarii uero partes numeri in summam ducte, transeunt eum: habet enim duodecimam, quod est unum; habet sextam, que sunt duo; habet quartam, que sunt tria; habet tertiam que sunt quatuor; habet et dimidiam, que sunt sex: unum autem et duo et tria et quatuor et sex, non duodecim, sed amplius, id est, sexdecim fiunt. Hoc breuiter commemorandum putaui ad commendandam senarii numeri perfectionem, qui primus, ut dixi, partibus suis in summam redactis ipse perficitur: in quo perfecit Deus opera sua  . Unde ratio numeri contemnenda non est, que in multis sanctarum Scripturarum locis, quam magni estimanda sit, elucet diligenter intuentibus. Nec frustra in laudibus Dei dictum est, Omnia in mensura et numero et pondere disposuisti .



CAPUT XXXI.---De die septimo, in quo plenitudo et requies commendatur.

In septimo autem die, id est eodem die septies repetito, qui numerus etiam ipse alia ratione perfectus est, Dei requies commendatur, in qua primum sanctificatio sonat   . Ita Deus noluit istum diem in ullis suis operibus sanctificare, sed in requie sua, que non habet uesperam: neque enim ulla creatura est, ut etiam ipsa  aliter in Dei uerbo, aliter in se cognita, faciat aliam uelut diurnam, aliam uelut uespertinam notitiam. De septenarii porro numeri perfectione dici quidem plura possunt: sed et liber iste iam prolixus est; et uereor ne occasione comperta, scientiolam nostram leuiter magis quam utiliter iactare uelle uideamur. Habenda est itaque ratio moderationis atque grauitatis, ne forte cum de numero multum loquimur, mensuram et pondus negligere iudicemur. Hoc itaque satis sit admonere, quod totus impar primus numerus ternarius est, totus par quaternarius: ex quibus duobus septenarius constat.  Ideo pro uniuerso sepe ponitur, sicuti est, Septies cadet iustus, et resurget : id est, quotiescumque ceciderit, non peribit. Quod non de iniquitatibus, sed de tribulationibus ad humilitatem perducentibus intelligi uoluit. Et, Septies in die laudabo te . Quod alibi alio modo dictum est: Semper laus eius in ore meo . Et multa huiusmodi in diuinis auctoritatibus reperiuntur, in quibus septenarius numerus, ut dixi, pro cuiusque rei uniuersitate poni solet. Propter hoc eodem sepe numero significatur Spiritus sanctus  , de quo Dominus ait, Docebit uos omnem ueritatem . Ibi requies Dei, qua requiescitur in Deo. In toto quippe, id est in plena perfectione, requies; in parte autem labor. Ideo laboramus, quamdiu ex parte scimus; sed cum uenerit quod perfectum est, quod ex parte est euacuabitur . Hinc est quod etiam Scripturas istas cum labore rimamur. Sancti uero Angeli, ad [1 1Kb] quorum societatem et congregationem in hac peregrinatione laboriosissima suspiramus, sicut habent permanendi eternitatem, ita cognoscendi facilitatem et requiescendi felicitatem. Sine difficultate quippe nos adiuuant; quoniam spiritualibus motibus puris et liberis non laborant.



CAPUT XXXII.---De opinione eorum qui Angelorum creationem anteriorem uolunt esse, quam mundi.

Ne quis autem contendat, et dicat non sanctos Angelos esse significatos, in eo quod scriptum est, Fiat lux, et facta est lux; sed quamlibet lucem tunc primum factam esse corpoream aut opinetur, aut doceat: Angelos autem prius esse factos, non tantum ante firmamentum, quod inter aquas et aquas factum, appellatum est celum, sed ante illud quod dictum est, In principio fecit Deus celum et terram: atque illud quod dictum est, In principio, non ita dictum tanquam primum hoc factum sit, cum ante fecerit Angelos; sed quia omnia in sapientia fecit, quod est uerbum eius, et ipsum Scriptura principium nominauit; sicut ipse in Euangelio Iudeis querentibus quis esset, respondit se esse principium . non e contrario referam contentionem, maxime quia hoc me delectat plurimum, quod etiam in summo exordio sancti libri Geneseos Trinitas commendatur. Cum enim ita dicitur, In principio fecit Deus celum et terram, ut Pater fecisse intelligatur in Filio, sicut attestatur Psalmus, ubi legitur, Quam magnificata sunt opera tua, Domine! omnia in sapientia fecisti : conuenientissime paulo post commemoratur etiam Spiritus sanctus. Cum enim dictum esset, qualem terram Deus primitus fecerit, uel quam molem materiamue future constructionis mundi celi et terre nomine nuncupauerit, subiiciendo et addendo, Terra autem erat inuisibilis et incomposita, et tenebre erant super abyssum: mox ut Trinitatis  commemoratio compleretur, Et spiritus, inquit, Dei superferebatur super aquam . Proinde ut uolet quisque accipiat, quod ita profundum est, ut ad exercitationem legentium a fidei regula non aberrantes plures possit generare sententias: dum tamen Angelos sanctos in sublimibus sedibus [1 1Kb] , non quidem Deo ceternos, sed tamen de sua sempiterna et uera felicitate securos et certos esse, nemo ambigat. Ad quorum societatem pertinere paruulos suos Dominus docens, non solum illud ait, Erunt equales Angelis Dei : uerum ipsi quoque Angeli qua contemplatione fruantur, ostendit, ubi ait, uidete ne contemnatis unum ex pusillis istis: dico enim uobis quia Angeli eorum in celis semper uident faciem Patris mei, qui in celis est .



CAPUT XXXIII.---De duabus Angelorum societatibus diuersis atque disparibus, que non incongrue intelliguntur lucis et tenebrarum nominibus nuncupate.

Peccasse autem quosdam angelos, et in huius mundi ima detrusos, qui eis uelut carcer est, usque ad futuram in die iudicii ultimam damnationem, apostolus Petrus apertissime ostendit, dicens, quod Deus angelis peccantibus non pepercerit, sed carceribus caliginis inferi [2 1Kb] retrudens tradiderit in iudicio puniendos reseruari . Inter hos ergo et illos, Deum uel prescientia uel opere diuisisse quis dubitet? illosque lucem merito appellari, quis contradicat? quandoquidem nos adhuc in fide uiuentes, et eorum equalitatem adhuc sperantes, utique nondum tenentes, iam lux dicti ab Apostolo sumus: Fuistis enim, inquit, aliquando tenebre, nunc autem lux in Domino . Istos uero desertores, tenebras apertissime nuncupari, profecto aduertunt, qui peiores esse hominibus infidelibus siue intelligunt, siue credunt. Quapropter, etsi alia lux in isto huius libri loco intelligenda est, ubi legimus, Dixit Deus, Fiat lux, et facta est lux; et alie tenebre significate sunt in eo quod scriptum est, Diuisit Deus inter lucem et tenebras : nos tamen has duas angelicas societates, unam fruentem Deo, alteram tumentem typho [3 1Kb]  : unam cui dicitur, Adorate eum, omnes Angeli eius ; aliam cuius princeps dicit, Hec omnia tibi dabo, si prostratus adoraueris me : unam Dei sancto amore flagrantem, alteram proprie celsitudinis immundo amore fumantem: et quoniam, sicut scriptum est, Deus superbis resistit, humilibus autem dat gratiam , illam in celis celorum habitantem, istam inde deiectam in hoc infimo erio celo tumultuantem: illam luminosa pietate tranquillam, istam tenebrosis cupiditatibus turbulentam: illam Dei nutu clementer subuenientem, iuste ulciscentem; istam suo fastu subdendi et nocendi libidine exestuantem: illam, ut quantum uult consulat, Dei bonitati [4 1Kb] ministram;  istam, ne quantum uult noceat, Dei potestate frenatam: illam huic illudentem, ut nolens prosit persecutionibus suis; hanc illi inuidentem, cum peregrinos colligit suos: nos ergo has duas societates angelicas inter se dispares atque contrarias, unam et natura bonam, et uoluntate rectam; aliam uero natura bonam, sed uoluntate peruersam, aliis manifestioribus diuinarum Scripturarum testimoniis declaratas, quod etiam in hoc libro, cui nomen est Genesis, lucis tenebrarumque uocabulis significatas existimauimus, etiamsi aliud sensit hoc loco forte qui scripsit, non est inutiliter obscuritas huius pertractata sententie: quia etsi uoluntatem auctoris libri huius indagare nequiuimus, a regula tamen fidei, que per alias eiusdem auctoritatis sacras Litteras satis fidelibus nota est, non aberrauimus [1 1Kb] . Etsi enim corporalia hic commemorata sunt opera Dei, habent procul dubio nonnullam similitudinem spiritualium, secundum quam dicit Apostolus: Omnes enim uos filii lucis estis et filii diei; non sumus noctis, neque tenebrarum . Si autem hoc sensit etiam ille qui scripsit, ad perfectiorem disputationis finem nostra peruenit intentio: ut homo Dei tam eximie diuineque sapientie, imo per eum Spiritus Dei in commemorandis operibus Dei, que omnia sexto die dicit esse perfecta, nullo modo Angelos pretermisisse credatur: siue In principio, quia primo fecit; siue quod conuenientius intelligitur, In principio, quia in uerbo unigenito fecit, scriptum sit, In principio fecit Deus celum et terram: quibus nominibus uniuersalis est significata creatura, uel spiritualis et corporalis, quod est credibilius; uel magne due mundi partes, quibus omnia que creata sunt continentur, ut primitus eam totam proponeret, ac deinde partes eius secundum mysticum dierum numerum exsequeretur.



CAPUT XXXIu.---De eo quod quidam putant, in conditione firmamenti aquarum discretarum nomine Angelos significatos, et quod quidam aquas existimant non creatas.

Quanquam nonnulli putauerint aquarum nomine significatos quodammodo populos Angelorum  ; et hoc esse quod dictum est, Fiat firmamentum inter aquam et aquam : ut supra firmamentum  Angeli intelligantur, infra uero uel aque iste uisibiles, uel malorum angelorum multitudo, uel omnium hominum gentes. Quod si ita est, non illic apparet ubi facti sunt Angeli, sed ubi discreti. Quamuis et aquas, quod peruersissime atque impie uanitatis est, negent quidam factas a Deo, quoniam nusquam scriptum est, Dixit Deus, Fiant aque  . Quod possunt simili uanitate etiam de terra dicere: nusquam enim legitur, Dixit Deus, Fiat terra. Sed, inquiunt, scriptum est, In principio fecit Deus celum et terram. Illic ergo et aqua intelligenda est: uno enim nomine utrumque comprehensum est. Nam ipsius est mare, sicut in Psalmo legitur, et ipse fecit illud, et aridam terram [1 1Kb] manus eius finxerunt . Sed hi qui in nomine aquarum que super celos sunt, Angelos intelligi uolunt, ponderibus elementorum mouentur, et ideo non putant aquarum fluidam grauemque naturam in superioribus mundi locis potuisse constitui: qui secundum rationes suas si ipsi hominem facere possent, non ei pituitam, quod grece dicitur, et tanquam in elementis corporis nostri aquarum uicem obtinet, in capite ponerent. Ibi enim sedes est phlegmatis, secundum Dei opus utique aptissime: secundum istorum autem coniecturam tam absurde, ut si hoc nesciremus, et in hoc libro similiter scriptum esset, quod Deus humorem fluidum et frigidum, ac per hoc grauem, in superiore omnibus ceteris humani corporis parte posuerit, isti trutinatores elementorum nequaquam crederent; et si auctoritati eiusdem Scripture subditi essent, aliquid aliud ex hoc intelligendum esse censerent. Sed quoniam, si diligenter singula scrutemur atque tractemus, que in illo diuino libro de constitutione mundi scripta sunt, et multa dicenda, et a proposito instituti operis longe digrediendum est; iamque de duabus istis diuersis inter se atque contrariis societatibus Angelorum, in quibus sunt quedam exordia duarum etiam in rebus humanis ciuitatum, de quibus deinceps dicere institui, quantum satis esse uisum est, disputauimus, hunc quoque librum aliquando claudamus.



LIBER DUODECIMUS. In quo prius quidem de Angelis inquirit Augustinus, unde nimirum aliis bona uoluntas, aliis mala, et que causa beatitudinis bonorum, que causa miserie malorum angelorum fuerit. Postea uero de hominis institutione agit, docetque cum non ab eterno, sed in tempore esse conditum, nec alio auctore quam Deo.



CAPUT PRIMUM.---De una bonorum malorumque angelorum natura.


1. Antequam de institutione hominis dicam, ubi  duarum ciuitatum, quantum ad rationalium mortalium [1 1Kb] genus attinet, apparebit exortus, sicut superiore  libro apparuisse in Angelis iam uidetur; prius mihi quedam de ipsis Angelis uideo esse dicenda, quibus demonstretur, quantum a nobis potest, quam non inconueniens neque incongrua dicatur esse hominibus Angelisque societas: ut non quatuor, due scilicet Angelorum totidemque hominum, sed due potius ciuitates, hoc est societates, merito esse dicantur; una in bonis, altera in malis, non solum Angelis, uerum etiam hominibus constitute.

2. Angelorum bonorum et malorum inter se contrarios appetitus non naturis principiisque diuersis, cum Deus omnium substantiarum bonus auctor et conditor utrosque creauerit, sed uoluntatibus et cupiditatibus exstitisse, dubitare fas non est; dum alii constanter in communi omnibus bono, quod ipse illis Deus est, atque in eius eternitate, ueritate, caritate persistunt; alii sua potestate potius delectati, uelut bonum suum sibi ipsi essent, a superiore communi omnium beatifico bono ad propria defluxerunt; et habentes elationis fastum pro excelsissima eternitate, uanitatis astutiam pro certissima ueritate, studia partium pro indiuidua caritate, superbi, fallaces, inuidi effecti sunt. Beatitudinis igitur illorum causa est, adherere Deo. Quocirca istorum miserie causa ex contrario est intelligenda, quod est, non adherere Deo. Quamobrem, si cum queritur quare illi beati sint, recte respondetur, quia adherent Deo; et cum queritur cur isti sint miseri, recte respondetur, quia non adherent Deo: non est creature rationalis uel intellectualis bonum, quo beata sit, nisi Deus. Ita quamuis non omnis beata possit esse creatura , ea tamen que potest, non ex se ipsa potest, quia ex nichilo creata est; sed ex illo, a quo creata est. Hoc enim adepto beata, quo amisso misera est. Ille uero qui non alio, sed se ipso bono beatus est, ideo ipse miser non potest esse, quia non se potest amittere.

3. Dicimus itaque incommutabile bonum non esse, nisi unum uerum beatum Deum: ea uero que fecit, bona quidem esse, quod ab illo; uerumtamen mutabilia, quod non de illo, sed de nichilo facta sunt. Quanquam ergo summa non sint; quibus est Deus maius bonum: magna sunt tamen ea mutabilia bona, que adherere possunt ut beata sint, immutabili bono; quod usque adeo bonum eorum est, ut sine illo misera esse necesse sit. Nec ideo cetera in hac creature uniuersitate meliora sunt, quia misera esse non possunt. Neque enim cetera membra corporis nostri ideo dicendum est oculis esse meliora, quia ceca esse non possunt. Sicut autem melior est natura sentiens et cum dolet, quam lapis qui dolere nullo modo potest: ita rationalis natura prestantior est etiam misera, quam illa que rationis uel sensus est expers, et ideo in eam non cadit miseria. Quod cum ita sit, huic nature, que in tanta excellentia creata est, ut licet ipsa sit mutabilis, inherendo tamen incommutabili bono, id est summo Deo, beatitudinem consequatur, nec expleat indigentiam suam  nisi utique beata sit, eique explende non sufficiat nisi Deus, profecto non illi adherere, uitium est. Omne autem uitium nature nocet, ac per hoc contra naturam est. Ab illa igitur que adheret Deo, non natura differt ista, sed uitio: quo tamen etiam uitio ualde magna multumque laudabilis ostenditur ipsa natura. Cuius enim recte uituperatur uitium, procul dubio natura laudatur. Nam recta uitii uituperatio est, quod illo dehonestatur natura laudabilis. Sicut ergo cum uitium oculorum dicitur cecitas, id ostenditur, quod ad naturam oculorum pertinet uisus; et cum uitium aurium dicitur surditas, ad earum naturam pertinere demonstratur auditus: ita cum uitium creature angelice dicitur, quod non adheret Deo, hinc apertissime declaratur, eius nature, ut Deo adhereat, conuenire. Quam porro magna sit laus adherere Deo, ut ei uiuat, inde sapiat, illo gaudeat, tantoque bono sine morte, sine errore, sine molestia perfruatur, quis cogitare digne possit, aut eloqui? Quapropter etiam uitio malorum angelorum, quo non adherent Deo, quoniam omne uitium nature nocet, satis manifestatur Deum tam bonam eorum creasse naturam, cui noxium sit non esse cum Deo.



CAPUT II.---Nullam essentiam Deo esse contrariam, quia ab eo qui summe est et semper est, hoc totum [1 1Kb] uidetur diuersum esse quod non est.

Hec dicta sint, ne quisquam, cum de angelis apostaticis loquimur, existimet eos aliam uelut ex alio principio habere potuisse naturam, nec eorum nature auctorem Deum. Cuius erroris impietate tanto quisque carebit expeditius et facilius, quanto perspicacius intelligere potuerit, quod per angelum dixit Deus, quando Moysen mittebat ad filios Isrel: Ego sum, qui sum . Cum enim Deus summa essentia sit, hoc est summe sit, et ideo immutabilis sit; rebus quas ex nichilo creauit, esse dedit, sed non summe esse, sicut ipse est; et aliis dedit esse amplius, aliis minus; atque ita naturas essentiarum gradibus ordinauit. Sicut enim ab eo quod est sapere, uocatur sapientia; sic ab eo quod est esse, uocatur essentia: nouo quidem nomine, quo usi ueteres non sunt latini sermonis auctores, sed iam nostris temporibus usitato, ne deesset etiam lingue nostre, quod Greci appellant . Hoc enim uerbum e uerbo expressum est, ut diceretur essentia. Ac per hoc ei nature, que summe est, qua faciente sunt quecumque sunt, contraria natura non est, nisi que non est. Ei quippe quod est, non esse contrarium est. Et propterea Deo, id est summe essentie, et auctori omnium qualiumcumque essentiarum, essentia nulla contraria est.



CAPUT III.---De inimicis Dei, non per naturam, sed per contrariam uoluntatem, que cum ipsis nocet, bone utique nature nocet: quia uitium si non nocet, non est.

Dicuntur autem in Scripturis inimici Dei, qui non natura, sed uitiis aduersantur eius imperio: nichil ei  ualentes nocere, sed sibi. Inimici enim sunt resistendi uoluntate, non potestate ledendi. Deus namque immutabilis est, et omnimodo incorruptibilis. Idcirco uitium quo resistunt Deo, qui eius appellantur inimici, non est Deo, sed ipsis malum. Neque hoc ob aliud, nisi quia corrumpit in eis nature bonum. Natura igitur non est contraria Deo, sed uitium. Quia quod malum est, contrarium est bono [1 1Kb] , Quis autem neget Deum summe bonum? uitium ergo contrarium est Deo, tanquam malum bono. Porro autem bonum est et natura quam uitiat; unde et huic bono utique contrarium est: sed Deo tantummodo tanquam bono malum; nature uero quam uitiat, non tantum malum, sed etiam noxium. Nulla quippe mala Deo noxia, sed mutabilibus corruptibilibusque naturis, bonis tamen ipsorum quoque testimonio uitiorum. Si enim bone non essent, eis uitia nocere non possent. Nam quid eis nocendo faciunt, nisi adimunt integritatem, pulchritudinem, salutem, uirtutem, et quidquid boni nature per uitium detrahi siue minui consueuit? Quod si omnino desit, nichil boni adimendo non nocet, ac per hoc nec uitium est. Nam esse uitium, et non nocere, non potest. Unde colligitur, quamuis non possit uitium nocere incommutabili bono, non tamen posse nocere nisi bono: quia non inest, nisi ubi nocet. Hoc etiam isto modo dici potest, uitium esse nec in summo posse bono, nec nisi in aliquo bono. Sola ergo bona alicubi esse possunt, sola mala nusquam: quoniam nature etiam ille que ex male uoluntatis uitio [2 1Kb] uitiate sunt, in quantum uitiose sunt, male sunt; in quantum autem nature sunt, bone sunt. Et cum in penis est natura uitiosa, excepto eo quod natura est, etiam hoc ibi bonum est, quod impunita non est. Hoc enim est iustum, et omne iustum procul dubio bonum. Non enim quisquam de uitiis naturalibus, sed de uoluntariis penas luit. Nam etiam quod uitium consuetudine nimioue progressu roboratum uelut naturaliter inoleuit, a uoluntate sumpsit exordium. De uitiis quippe nunc loquimur eius nature, cui mens inest capax intelligibilis lucis, qua discernitur iustum ab iniusto.



CAPUT Iu.---De natura irrationalium, aut uita carentium, que in suo genere atque ordine ab uniuersitatis decore non discrepat.

Ceterum uitia pecorum et arborum, aliarumque rerum mutabilium atque mortalium, uel intellectu, uel sensu, uel uita omnino carentium, quibus eorum dissolubilis natura corrumpitur, damnabilia putare, ridiculum est: cum iste creature eum modum nutu Creatoris acceperint, ut cedendo ac succedendo peragant infimam pulchritudinem temporum in genere suo istius mundi partibus congruentem. Neque enim celestibus fuerant terrena cequanda, aut ideo uniuersitati deesse ista debuerunt, quoniam sunt illa meliora. Cum ergo in his locis, ubi talia esse competebat,  alia aliis deficientibus oriuntur, et succumbunt minora maioribus, atque in qualitates superantium superata uertuntur, rerum est ordo transeuntium. Cuius ordinis decus propterea nos non delectat, quoniam parti eius pro conditione nostre mortalitatis intexti, uniuersum, cui particule que nos offendunt, satis apte decenterque conueniunt, sentire non possumus. Unde nobis, in quibus eam contemplari minus idonei sumus, rectissime credenda precipitur prouidentia Conditoris, ne tanti artificis opus in aliquo reprehendere uanitate humane temeritatis audeamus. Quanquam et uitia rerum terrenarum non uoluntaria, neque penalia, naturas ipsas, quarum nulla omnino est, cuius non sit auctor et conditor Deus, si prudenter attendamus, eadem ratione commendant: quia et in eis hoc nobis per uitium tolli displicet, quod in natura placet: nisi quia hominibus etiam ipse nature plerumque displicent, cum eis fiunt noxie, non eas considerantibus, sed utilitatem suam; sicut illa animalia, quorum abundantia Aegyptiorum superbia uapulauit. Sed isto modo possunt et solem uituperare; quoniam quidam peccantes, uel debita non reddentes, poni a iudicibus iubentur ad solem  . Non itaque ex commodo uel incommodo nostro, sed per seipsam considerata natura dat artifici suo gloriam. Sic est et natura ignis eterni sine ulla dubitatione laudabilis, quamuis damnatis impiis futura penalis. Quid enim est igne flammante, uigente, lucente pulchrius? quid calefaciente, curante, coquente utilius? quamuis eo nichil sit urente molestius. Idem igitur ipse aliter [1 1Kb] appositus perniciosus, qui conuenienter adhibitus commodissimus inuenitur. Nam eius in uniuerso mundo utilitates uerbis explicare quis sufficit? Nec audiendi sunt, qui laudant in igne lucem, ardorem autem uituperant: uidelicet non ex sui natura, sed ex suo commodo uel incommodo. uidere enim uolunt, ardere nolunt. Sed parum attendunt eam ipsam lucem, que certe et illis placet, oculis infirmis per inconuenientiam nocere; et in illo ardore, qui eis displicet, nonnulla animalia per conuenientiam salubriter uiuere  .



CAPUT u.---Quod in omni nature specie ac modo laudabilis sit Creator.

Nature igitur omnes, quoniam sunt, et ideo habent modum suum, speciem suam, et quamdam secum pacem suam, profecto bone sunt. Et cum ibi sunt, ubi esse per nature ordinem debent, quantum acceperunt, suum esse custodiunt. Et que semper esse non acceperunt, pro usu motuque rerum, quibus Creatoris lege subduntur, in melius deteriusue mutantur, in eum diuina prouidentia tendentes exitum, quem ratio gubernande uniuersitatis includit: ita ut nec tanta corruptio, quanta usque ad interitum naturas  mutabiles mortalesque perducit, sic faciat non esse quod erat, ut non inde fiat consequenter quod esse debeat. Que cum ita sint, Deus qui summe est, atque ob hoc ab illo facta est omnis essentia, que non summe est ; neque ullo modo esse posset, si ab illo facta non esset: nec ullorum uitiorum offensione uituperandus, et omnium naturarum consideratione laudandus est.



CAPUT uI.---Que causa sit beatitudinis Angelorum bonorum, et que causa sit miserie angelorum malorum.

Proinde causa beatitudinis Angelorum bonorum ea uerissima reperitur, quod ei adherent qui summe est. Cum uero causa miserie malorum angelorum queritur, ea merito occurrit, quod ab illo qui summe est auersi, ad se ipsos conuersi sunt, qui non summe sunt: et hoc uitium quid aliud quam superbia nuncupatur? Initium quippe omnis peccati superbia . Noluerunt ergo ad illum custodire fortitudinem suam : et qui magis essent, si ei qui summe est adhererent; se illi preferendo, id quod minus est pretulerunt. Hic primus defectus et prima inopia primumque uitium eius nature, que ita creata est, ut nec summe esset, et tamen ad beatitudinem habendam, eo qui summe est frui posset, a quo auersa, non quidem nulla, sed tamen minus esset, atque ob hoc misera fieret. Huius porro male uoluntatis causa efficiens si queratur, nichil inuenitur. Quid est enim quod facit uoluntatem malam, cum ipsa faciat opus malum? Ac per hoc mala uoluntas efficiens est operis mali, male autem uoluntatis efficiens est nichil. Quoniam si res aliqua est, aut habet aut non habet aliquam uoluntatem: si habet, au bonam profecto habet, aut malam: si bonam, quis ita desipiat, ut dicat quod bona uoluntas faciat uoluntatem malam? Erit enim, si ita est, bona uoluntas causa peccati: quo absurdius putari nichil potest. Si autem res ista que putatur facere uoluntatem malam, ipsa quoque habet uoluntatem malam; etiam eam que fecerit res, consequenter interrogo: atque ut sit aliquis inquirendi modus, causam prime male uoluntatis inquiro. Non est enim prima uoluntas mala, quam fecit uoluntas mala [1 1Kb] : sed illa prima est, quam nulla fecit. Nam si precessit a qua fieret, illa prior est, que alteram fecit. Si respondetur quod eam nulla res fecerit, et ideo semper fuerit; quero utrum in aliqua natura fuerit. Si enim in nulla fuit, omnino non fuit: si autem in aliqua, uitiabat eam et corrumpebat, eratque illi noxia, ac per hoc bono priuabat. Et ideo in mala natura uoluntas mala esse non poterat; sed in bona, mutabili tamen, cui uitium hoc posset nocere. Si enim non nocuit, non utique uitium fuit: ac per hoc nec mala uoluntas fuisse dicenda est. Porro si nocuit, bonum auferendo uel minuendo utique nocuit. Non igitur esse potuit sempiterna uoluntas mala in ea re, in qua bonum naturale precesserat, quod mala uoluntas nocendo posset adimere.  Si ergo non erat sempiterna, quis eam fecerit, quero. Restat ut dicatur, quod ea res fecerit malam uoluntatem, in qua nulla uoluntas fuit. Hec utrum superior sit, requiro; an inferior, an equalis. Sed si superior, utique melior: quomodo ergo nullius, ac non potius bone uoluntatis? Hoc idem profecto et equalis [1 1Kb] . Duo quippe quandiu sunt pariter uoluntatis bone, non facit alter in altero uoluntatem malam. Relinquitur ut inferior res, cui nulla uoluntas est, fecerit angelice nature, que prima peccauit, uoluntatem malam. Sed etiam res ipsa quecumque est inferior usque ad infimam terram, quoniam natura et essentia est, procul dubio bona est, habens modum et speciem suam in genere atque ordine suo. Quomodo ergo res bona efficiens est uoluntatis male? quomodo, inquam, bonum est causa mali? Cum enim se uoluntas relicto superiore ad inferiora conuertit, efficitur mala: non quia malum est, quo se conuertit; sed quia peruersa est ipsa conuersio. Idcirco non res inferior uoluntatem malam fecit; sed rem inferiorem praue atque inordinate ipsa que [2 1Kb] facta est, appetiuit. Si enim aliqui duo equaliter affecti animo et corpore uideant unius corporis pulchritudinem, qua uisa unus eorum ad illicite perfruendum moueatur, alter in uoluntate pudica stabilis perseueret; quid putamus esse cause, ut in illo fiat, in illo non fiat uoluntas mala? Que illam res fecit, in quo facta est? Neque enim pulchritudo illa corporis; nam eam non fecit in ambobus: quandoquidem amborum non dispariliter occurrit aspectibus. An caro intuentis in causa est? Cur non et illius? An uero animus? Cur non utriusque? Ambos enim et animo et corpore equaliter affectos fuisse prediximus. An dicendum est, alterum eorum occulta maligni spiritus suggestione tentatum? quasi non eidem suggestioni et qualicumque suasioni propria uoluntate consenserit. Hanc igitur consensionem, hanc malam quam male suadenti adhibuit uoluntatem, que in eo res fecerit, querimus. Nam ut hoc quoque impedimentum ab ista questione tollatur, si eadem tentatione ambo tententur, et unus ei cedat atque consentiat, alter idem qui fuerat perseueret; quid aliud apparet, nisi unum uoluisse, alterum noluisse a castitate deficere? Unde, nisi propria uoluntate, ubi eadem fuerat in utroque corporis et animi affectio? Amborum oculis pariter uisa est eadem pulchritudo, ambobus pariter institit occulta tentatio: propriam igitur in uno eorum uoluntatem malam que res fecerit scire uolentibus, si bene intueantur, nichil occurrit. Si enim dixerimus quod ipse eam fecerit, quid erat ipse ante uoluntatem malam nisi natura bona, cuius auctor Deus, qui est incommutabile bonum? Qui ergo dicit eum qui consensit tentanti atque suadenti, cui non consensit alius, ad illicite utendum pulchro corpore, quod uidendum ambobus pariter adfuit, cum ante illam uisionem ac tentationem similes ambo animo et  corpore fuerint, ipsum sibi fecisse uoluntatem malam, quia utique bonus ante uoluntatem malam fuerit; querat cur eam fecerit, utrum quia natura est, an quia ex nichilo facta est: et inueniet uoluntatem malam non ex eo esse incipere quod natura est, sed ex eo quod de nichilo natura facta est. Nam si natura causa est uoluntatis male, quid aliud cogimur dicere, nisi a bono fieri malum, et bonum esse causam mali? siquidem a natura bona fit uoluntas mala. Quod unde fieri potest, ut natura bona, quamuis mutabilis, antequam habeat uoluntatem malam, faciat aliquid mali, hoc est, ipsam uoluntatem malam?



CAPUT. uII.---Causam efficientem male uoluntatis non esse querendam.

Nemo igitur querat efficientem causam male uoluntatis: non enim est efficiens, sed deficiens; quia nec illa effectio est, sed defectio. Deficere namque ab eo quod summe est, ad id quod minus est, hoc est incipere habere uoluntatem malam. Causas porro defectionum istarum, cum efficientes non sint, ut dixi, sed deficientes, uelle inuenire, tale est ac si quisquam uelit uidere tenebras, uel audire silentium: quod tamen utrumque nobis notum est; neque illud nisi per oculos, neque hoc nisi per aures; non sane in specie, sed in speciei priuatione. Nemo ergo ex me scire querat, quod me nescire scio, nisi forte ut nescire discat, quod sciri non posse sciendum est. Ea quippe que non in specie, sed in eius priuatione sciuntur, si dici aut intelligi potest, quodammodo nesciendo sciuntur, ut sciendo nesciantur. Cum enim acies etiam oculi corporalis currit per species corporales, nusquam tenebras uidet, nisi ubi ceperit non uidere. Ita etiam non ad aliquem alium sensum, sed ad solas aures pertinet sentire silentium: quod tamen nullo modo nisi non audiendo sentitur. Sic species intelligibiles mens quidem nostra intelligendo conspicit; sed ubi deficiunt, nesciendo condiscit. Delicta enim quis intelligit ?



CAPUT uIII.---De amore peruerso, quo uoluntas ab incommutabili bono ad commutabile bonum deficit.

Hoc scio, naturam Dei nunquam, nusquam, nulla ex parte posse deficere; et ea posse deficere, que ex nichilo facta sunt. Que tamen quanto magis sunt, et bona faciunt , causas habent efficientes [1 1Kb] : in quantum autem deficiunt, et ex hoc mala faciunt,  causas habent deficientes [uIII.] Itemque scio in quo fit mala uoluntas, id in eo fieri, quod si nollet, non fieret: et ideo non necessarios, sed uoluntarios defectus iusta pena consequitur. Deficitur enim non ad mala, sed male; id est, non ad malas naturas, sed ideo male, quia contra ordinem naturarum ab eo quod summe est ad id quod minus est. Neque enim auri uitium est auaritia, sed hominis peruerse amantis aurum, iustitia derelicta, que incomparabiliter auro debuit anteponi.  Nec luxuria est uitium pulchrorum suauiumque corporum, sed anime peruerse amantis corporeas uoluptates, neglecta temperantia, qua rebus spiritualiter pulchrioribus, et incorruptibiliter suauioribus coaptamur. Nec iactantia uitium est laudis humane, sed anime peruerse amantis laudari ab hominibus, spreto testimonio conscientie. Nec superbia uitium est dantis potestatem, uel ipsius etiam potestatis, sed anime peruerse amantis potestatem suam, potentioris iustiore contempta. Ac per hoc qui peruerse amat cuiuslibet nature bonum, etiamsi adipiscatur, ipse fit in bono malus, et miser meliore priuatus.



CAPUT IX.---An sancti Angeli quem habent creatorem nature, eumdem habeant bone uoluntatis auctorem per Spiritum sanctum in eis caritate diffusa.

1. Cum ergo male uoluntatis efficiens naturalis, uel, si dici potest, essentialis nulla sit causa; ab ipsa quippe incipit spirituum mutabilium malum, quo minuitur atque deprauatur nature bonum, nec talem uoluntatem facit nisi defectio, qua deseritur Deus, cuius defectionis etiam causa utique deficit: si dixerimus nullam esse efficientem causam etiam uoluntatis bone, cauendum est, ne uoluntas bona bonorum Angelorum, non facta, sed Deo ceterna esse credatur. Cum ergo [1 1Kb] ipsi facti sint, quomodo illa non esse facta dicetur? Porro quia facta est, utrum cum ipsis facta est, an sine illa fuerunt prius? Sed si cum ipsis, non dubium quod ab illo facta sit, a quo et ipsi; simulque ut facti sunt, ei a quo facti sunt, amore cum quo facti sunt, adheserunt. Eoque sunt isti ab illorum societate discreti, quod hi in eadem uoluntate bona manserunt, illi ab ea deficiendo mutati sunt, mala scilicet uoluntate, hoc ipso quod a bona defecerunt: a qua non defecissent, si utique noluissent [2 1Kb] . Si autem boni Angeli fuerunt prius sine bona uoluntate, eamque in se ipsi Deo non operante fecerunt; ergo meliores a se ipsis, quam ab illo facti sunt. Absit. Quid enim erant sine bona uoluntate, nisi mali? Aut si propterea non mali, quia nec mala uoluntas eis inerat , certe nondum tales, nondum tam boni, quam esse cum uoluntate bona ceperunt. Aut si non potuerunt se ipsos facere meliores, quam eos ille fecerat, quo nemo melius quidquam facit; profecto et bonam uoluntatem, qua meliores essent, nisi operante adiutorio Creatoris, habere non possent. Et cum id egit eorum uoluntas bona, ut non ad se ipsos, qui minus erant, sed ad illum qui summe est, conuerterentur, eique adherentes magis essent, eiusque participatione sapienter beateque uiuerent; quid aliud ostenditur, nisi uoluntatem quamlibet bonam inopem fuisse in solo desiderio remansuram, nisi ille qui bonam naturam ex nichilo sui capacem fecerat, ex se ipso faceret implendo meliorem, prius faciens excitando auidiorem?

 2. Nam et hoc discutiendum est, si boni Angeli ipsi in se fecerunt uoluntatem bonam, utrum aliqua eam, an nulla uoluntate fecerunt. Si nulla, utique nec fecerunt. Si aliqua, utrum mala, an bona. Si mala, quomodo esse potuit mala uoluntas bone uoluntatis effectrix? Si bona, iam ergo habebant. Et istam quis fecerat, nisi ille qui eos cum bona uoluntate, id est cum amore casto, quo illi adhererent, creauit, simul eis [1 1Kb] et condens naturam, et largiens gratiam? Unde sine bona uoluntate, hoc est Dei amore, nunquam sanctos Angelos fuisse, credendum est. Isti autem, qui cum boni creati essent, tamen mali sunt, mala propria uoluntate, quam bona natura non fecit, nisi cum a bono sponte defecit, ut mali causa non sit bonum, sed defectus a bono, aut minorem acceperunt amoris diuini gratiam, quam illi qui in eadem perstiterunt; aut si utrique boni equaliter creati sunt, istis mala uoluntate cadentibus, illi amplius adiuti, ad eam beatitudinis plenitudinem, unde se nunquam casuros certissimi fierent, peruenerunt: sicut iam etiam in libro, quem sequitur iste, tractauimus . Confitendum est igitur cum debita laude Creatoris, non ad solos sanctos homines pertinere, uerum etiam de sanctis Angelis posse dici, quod caritas Dei diffusa sit in eis per Spiritum sanctum, qui datus est eis ; nec tantum hominum, sed primitus precipueque Angelorum bonum esse, quod scriptum est, Mihi autem adherere Deo, bonum est . Hoc bonum quibus commune est, habent et cum illo cui adherent et inter se societatem sanctam, et sunt una ciuitas Dei, eademque uiuum sacrificium eius uiuumque templum eius. Cuius pars que coniungenda immortalibus Angelis ex mortalibus hominibus congregatur  , et nunc mortaliter peregrinatur in terris, uel in eis qui morte obierunt, secretis animarum receptaculis sedibusque requiescit, eodem Deo creante, quemadmodum exorta sit, sicut de Angelis dictum est, iam uideo esse dicendum. Ex uno quippe homine, quem primum Deus condidit, genus humanum sumpsit exordium, secundum sancte Scripture fidem, que mirabilem auctoritatem non immerito habet in orbe terrarum, atque in omnibus gentibus, quas sibi esse credituras inter cetera uera [2 1Kb] que dixit, uera diuinitate predixit.



CAPUT X.---De falsitate eius historie, que multa millia annorum preteritis temporibus adscribat.

1. Omittamus igitur coniecturas hominum nescientium quid loquantur de natura uel institutione generis humani. Alii namque, sicut de ipso mundo crediderunt, semper fuisse homines opinantur  . Unde ait et Apuleius, cum hoc animantium genus describeret: »Singillatim mortales, cunctim [3 1Kb] tamen uniuerso genere  perpetui . Et cum illis dictum fuerit, si semper humanum genus fuit, quonam modo uerum eorum loquatur historia, narrans qui fuerint quarumque rerum inuentores, qui primi liberalium disciplinarum aliarumque artium institutores, uel a quibus primum illa uel illa regio parsque terrarum, illa atque illa insula incoli ceperit: respondent, diluuiis et conflagrationibus per certa interualla temporum  non quidem omnia, sed plurima terrarum ita uastari, ut redigantur homines ad exiguam paucitatem, ex quorum progenie rursus multitudo pristina reparetur, ac sic identidem reparari et institui quasi prima, cum [1 1Kb] restituantur potius que fuerant illis nimiis uastationibus interrupta et exstincta; ceterum hominem nisi ex homine existere omnino non posse. Dicunt autem quod putant, non quod sciunt.

2. Fallunt eos etiam quedam mendacissime littere, quas perhibent in historia temporum multa annorum millia continere  : cum ex Litteris sacris ab institutione hominis nondum completa annorum sex millia computemus  . Unde, ne multa disputem quemadmodum illarum litterarum, in quibus longe plura annorum millia referuntur, uanitas refellatur, et nulla in illis rei huius idonea reperiatur auctoritas; illa epistola Alexandri Magni ad Olympiadem matrem suam  , quam scripsit narrationem cuiusdam Aegyptii sacerdotis insinuans, quam protulit ex litteris que sacre apud illos haberentur, continentem regna [2 1Kb] que Greca quoque nouit historia: in quibus regnum Assyriorum in eadem epistola Alexandri quinque millia excedit annorum; in Greca uero historia mille ferme et trecentos habet ab ipsius Beli principatu, quem regem et ille Aegyptius in eiusdem regni ponit exordio. Persarum autem et Macedonum imperium usque ad ipsum Alexandrum, cui loquebatur, plus quam octo et annorum millium ille constituit: cum apud Grecos Macedonum usque ad mortem Alexandri quadringenti octoginta quinque reperiantur; Persarum uero, donec ipsius Alexandri uictoria finiretur, ducenti et triginta tres computentur  . Longe itaque hi numeri annorum illis Aegyptiis sunt minores, nec eis, etiamsi ter tantum computarentur, equarentur [3 1Kb] . Perhibentur enim Aegyptii quondam tam breues annos habuisse, ut quaternis mensibus finirentur  . Unde annus plenior et uerior, qualis nunc et nobis et illis est, tres  eorum annos complectebatur antiquos. Sed ne sic quidem, ut dixi, Greca Aegyptie numero temporum concordat historia, Et ideo Grece potius fides habenda est: quia ueritatem non excedit annorum, qui Litteris nostris, que uere sacre sunt continentur. Porro si hec epistola Alexandri, que maxime innotuit, multum abhorret in spatiis temporum a probabili fide rerum; quanto minus credendum est illis litteris, quas plenas fabulosis uelut antiquitatibus proferre uoluerint [1 1Kb] contra auctoritatem notissimorum diuinorumque librorum, que totum orbem sibi crediturum esse predixit, et cui totus orbis, sicut ab ea predictum est, credidit; que uera se narrasse preterita, ex his que futura prenuntiauit, cum tanta ueritate implentur, ostendit?



CAPUT XI.---De his qui hunc quidem mundum non sempiternum putant, sed aut innumerabiles, aut eumdem unum certa conclusione seculorum semper nasci et resolui opinantur.

Alii uero qui mundum istum non existimant sempiternum, siue non eum solum, sed innumerabiles opinentur, siue solum quidem esse, sed certis seculorum interuallis innumerabiliter oriri et occidere  ; necesse est fateantur hominum genus prius sine hominibus gignentibus extitisse. Neque enim ut alluuionibus incendiisque terrarum, quas illi non putant toto prorsus orbe contingere, et ideo paucos homines ex quibus multitudo pristina reparetur, semper remanere contendunt, ita et hi possunt putare, quod aliqui hominum pereunte mundo relinquantur in mundo [2 1Kb] : sed sicut ipsum mundum ex materia sua renasci existimant, ita in illo ex elementis eius genus humanum, ac deinde a parentibus progeniem pullulare mortalium, sicut aliorum animalium.



CAPUT XII.---Quid respondendum sit his, qui primam conditionem hominis tardam esse causantur.

Quod autem respondimus, cum de mundi origine questio uerteretur, eis qui nolunt credere non eum semper fuisse, sed esse cepisse, sicut etiam Plato apertissime confitetur , quamuis a nonnullis contra quam loquitur, sensisse credatur: hoc etiam de prima hominis conditione responderim, propter eos qui similiter mouentur, cur homo per innumerabilia atque infinita retro tempora creatus non sit, tamque sero sit conditus, ut minus quam sex millia sint annorum, ex quo esse cepisse in sacris Litteris inuenitur  . Si enim breuitas eos offendit temporis, quod tam pauci eis uidentur anni ex quo institutus homo in nostris auctoritatibus legitur; considerent nichil esse diuturnum, in quo est aliquid extremum, et omnia seculorum spatia definita, si eternitati interminate [3 1Kb] comparentur, non exigua existimanda  esse, sed nulla. Ac per hoc, si non quinque uel sex, uerum etiam sexaginta millia, siue sexcenta, aut sexagies, aut sexcenties, aut sexcenties millies dicerentur annorum; aut itidem per totidem toties multiplicaretur hec summa, ubi iam nullum numeri nomen haberemus, ex quo Deus hominem fecit; similiter queri posset, cur ante non fecerit. Dei quippe ab hominis creatione cessatio retrorsus eterna sine initio tanta est, ut si ei conferatur quamlibet magna et ineffabilis numerositas temporum, que tamen fine conclusa certi spatii terminetur, nec saltem tanta uideri debeat, quanta si humoris breuissimam guttam uniuerso mari, etiam quantum Oceanus circumfluit, comparemus: quoniam istorum duorum unum quidem perexiguum est, alterum incomparabiliter magnum, sed utrumque finitum; illud uero temporis spatium, quod ab initio aliquo progreditur et aliquo termino cercetur, magnitudine quantacumque tendatur, comparatum illi quod initium non habet, nescio utrum pro minimo, an potius pro nullo deputandum est. Hinc enim [1 1Kb] si a fine uel breuissima singillatim momenta detrahantur, decrescente numero, licet tam ingenti, ut uocabulum non inueniat retrorsum redeundo; tanquam si hominis dies ab illo in quo nunc uiuit, usque ad illum in quo natus est, detrahas: quandoque ad initium illa detractio perducetur. Si autem detrahantur retrorsus in spatio, quod a nullo cepit exordio, non dico singillatim minuta momenta, uel horarum aut dierum aut mensium aut annorum etiam quantitates; sed tam magna spatia, quanta illa summa comprehendit annorum, que iam dici a quibuslibet computatoribus non potest, que tamen momentorum minutatim detractione consumitur; et detrahantur hec tanta spatia, non semel atque iterum sepiusque, sed semper: quid fit, quid agitur, quando nunquam ad initium, quod omnino nullum est, peruenitur? Quapropter, quod nos modo querimus post quinque millia et quod excurrit [2 1Kb] annorum, possent et posteri etiam post annorum sexcenties millies eadem curiositate requirere, si in tantum hec mortalitas hominum exoriendo et occumbendo, et imperita perseueraret infirmitas. Potuerunt et qui fuerunt ante nos, ipsis recentibus hominis creati temporibus, istam mouere questionem. Ipse denique primus homo, uel postridie, uel eodem die posteaquam factus est, potuit inquirere, cur non ante sit factus. Et quandocumque [3 1Kb] antea factus esset, non uires tunc alias et alias nunc, uel etiam postea, ista de initio rerum temporalium controuersia reperiret.



CAPUT XIII.---De reuolutione seculorum, quibus certo fine conclusis, uniuersa semper in eumdem ordinem eamdemque speciem reditura quidam philosophi crediderunt.

1. Hanc autem se philosophi mundi huius non  aliter putauerunt posse uel debere dissoluere, nisi ut circuitus temporum inducerent, quibus eadem semper fuisse renouata atque repetita in rerum natura, atque ita deinceps fore sine cessatione asseuerarent uolumina uenientium pretereuntiumque seculorum: siue in mundo permanente isti circuitus fierent, siue certis interuallis oriens et occidens mundus eadem semper quasi noua, que transacta et que uentura sunt, exhiberet. A quo ludibrio prorsus immortalem animam, etiam cum sapientiam perceperit, liberare non possunt, euntem sine cessatione ad falsam beatitudinem, et ad ueram miseriam sine cessatione redeuntem. Quomodo enim uera beatitudo est, de cuius nunquam eternitate confiditur, dum anima uenturam miseriam aut imperitissime in ueritate nescit, aut infelicissime in beatitudine pertimescit? Aut si ad miserias nunquam ulterius reditura, ex his ad beatitudinem pergit; fit ergo aliquid noui in tempore, quod finem non habet temporis. Cur non ergo et mundus? cur non et homo factus in mundo? ut illi nescio qui falsi circuitus a falsis sapientibus fallacibusque comperti, in doctrina sana tramite recti itineris euitentur.

2. Nam quidam et illud quod legitur in libro Salomonis, qui uocatur Ecclesiastes, Quid est quod fuit? Ipsum quod erit. Et quid est quod factum est? Ipsum quod fiet: et non est omne recens sub sole. Quis loquatur, et dicat [1 1Kb] , Ecce hoc nouum est? Iam fuit in seculis que fuerunt ante nos ; propter hos circuitus in eadem redeuntes et in eadem cuncta reuocantes, dictum intelligi uolunt  : quod ille aut de his rebus dixit, de quibus superius loquebatur, hoc est de generationibus aliis euntibus, aliis uenientibus, de solis anfractibus, de torrentium lapsibus; aut certe de omnium rerum generibus, que oriuntur, atque occidunt. Fuerunt enim homines ante nos, sunt et nobiscum, et erunt post nos; ita queque animantia, uel arbusta. Monstra quoque ipsa, que inusitata nascuntur, quamuis inter se diuersa sint, et quedam eorum semel facta narrentur, tamen secundum id quod generaliter miracula et monstra sunt, utique et fuerunt, et erunt; nec recens et nouum est, ut monstrum sub sole nascatur. Quamuis hec uerba quidam sic intellexerint, tanquam in predestinatione Dei iam facta fuisse omnia, sapiens ille uoluisset intelligi, et ideo nichil recens esse sub sole. Absit autem a recta fide, ut his Salomonis uerbis illos circuitus significatos esse credamus, quibus illi putant sic eadem temporum temporaliumque rerum uolumina repeti, ut, uerbi gratia, sicut isto seculo Plato philosophus in urbe Atheniensi, et in ea schola que Academia [2 1Kb] dicta est, discipulos docuit, ita per innumerabilia retro secula, multum prolixis quidem interuallis, sed tamen certis, et idem Plato et eadem ciuitas et eadem schola iidemque discipuli repetiti, et per  innumerabilia deinde secula repetendi sint: absit, inquam, ut nos ista credamus. Semel enim Christus mortuus est pro peccatis nostris; resurgens autem a mortuis iam non moritur, et mors ei ultra non dominabitur : et nos post resurrectionem semper cum Domino erimus , cui modo dicimus, quod sacer admonet Psalmus, Tu, Domine, seruabis nos, et custodies nos a generatione hac in eternum. Satis autem istis existimo conuenire quod sequitur, In circuitu impii ambulant : non quia per circulos quos opinantur, eorum uita est recursura; sed quia modo talis est erroris eorum uia, id est, falsa doctrina.



CAPUT XIu.---De temporali conditione generis humani, quam Deus nec nouo consilio constituerit, nec mutabili uoluntate.

Quid autem mirum est, si in his circuitibus errantes, nec aditum, nec exitum inueniunt? Quia genus humanum atque ista nostra mortalitas, nec quo initio cepta sit sciunt, nec quo fine claudatur; quandoquidem altitudinem Dei penetrare non possunt: quia cum ipse sit eternus et sine initio, ab aliquo tamen initio exorsus est tempora, et hominem quem nunquam ante fecerat, fecit in tempore, non tamen nouo et repentino, sed immutabili eternoque consilio. Quis hanc ualeat altitudinem inuestigabilem uestigare [1 1Kb] , et inscrutabilem perscrutari, secundum quam Deus hominem temporalem, ante quem nemo unquam hominum fuit, non mutabili uoluntate in tempore condidit, et genus humanum ex uno multiplicauit? Quandoquidem Psalmus ipse cum premisisset atque dixisset, Tu, Domine, seruabis nos, et custodies nos a generatione hac in eternum; ac deinde repercussisset eos, in quorum stulta impiaque doctrina nulla liberationis et beatitudinis anime seruatur eternitas, continuo subiiciens, In circuitu impii ambulant: tanquam ei diceretur, Quid ergo tu credis, sentis, intelligis? numquidnam existimandum est subito. Deo placuisse hominem facere, quem nunquam antea infinita retro eternitate fecisset, cui nichil noui accidere potest, in quo mutabile aliquid non est? continuo respondit [2 1Kb] ad ipsum Deum loquens, Secundum altitudinem tuam multiplicasti filios hominum . Sentiant, inquit, homines quod putant, et quod eis placet opinentur et disputent: Secundum altitudinem tuam, quam nullus potest nosse hominum, multiplicasti filios hominum. ualde quippe altum est [3 1Kb] , et semper Deum fuisse [4 1Kb] , et hominem quem nunquam fecerat, ex aliquo tempore primum facere uoluisse, nec consilium uoluntatemque mutasse.



CAPUT Xu.---An ut Deus semper, etiam dominus fuisse semper intelligatur, credendum sit creaturam quoque nunquam defuisse cui dominaretur: et quomodo dicatur semper creatum, quod dici non potest ceternum.


1. Ego quidem sicut Dominum Deum aliquando dominum non fuisse dicere non audeo  , ita hominem nunquam antea fuisse, et ex quodam tempore primum hominem creatum esse dubitare non debeo. Sed cum cogito cuius rei dominus semper fuerit, si semper creatura non fuit, affirmare aliquid pertimesco: quia et me ipsum intueor, et scriptum esse recolo, Quis hominum potest scire consilium Dei? aut quis poterit cogitare quid uelit Dominus? Cogitationes enim mortalium timide, et incerte adinuentiones nostre. Corruptibile enim corpus aggrauat animam, et deprimit terrena inhabitatio sensum multa cogitantem . Ex his igitur que in hac terrena inhabitatione multa cogito [1 1Kb] , si dixero, semper fuisse creaturam, cuius dominus esset, qui semper est dominus, nec dominus unquam non fuit; sed nunc illam, nunc aliam, per alia atque alia temporum spatia, ne aliquam Creatori ceternam esse dicamus, quod fides ratioque sana condemnat: cauendum est, ne sit absurdum et a luce ueritatis alienum, mortalem quidem per uices temporum semper fuisse creaturam decedentem aliam, aliam succedentem; immortalem uero non esse cepisse, nisi cum ad nostrum seculum uentum est, quando et Angeli creati sunt, si eos recte lux illa primum facta significat, aut illud potius celum de quo dictum est, In principio fecit Deus celum et terram : cum tamen non fuerint, antequam fierent, ne, immortales si semper fuisse dicantur, Deo ceterni esse credantur. Si autem dixero, non in tempore creatos Angelos, sed ante omnia tempora et ipsos fuisse, quorum Deus dominus esset, qui nunquam nisi dominus fuit: queretur a me etiam, si ante omnia tempora facti sunt, utrum semper potuerint esse qui facti sunt. Hic respondendum forte uideatur, Quomodo non semper, cum id quod est omni tempore, non inconuenienter semper esse dicatur? Usque adeo autem isti omni tempore fuerunt, ut etiam ante omnia tempora facti sint: si tamen a celo cepta sunt tempora, et illi iam erant ante celum. At si tempus non a celo [2 1Kb] , uerum et ante celum fuit; non quidem in horis, et diebus, et mensibus, et annis (nam iste dimensiones temporalium spatiorum, que usitate ac proprie dicuntur tempora, manifestum est quod a motu siderum ceperint; unde et Deus, cum hec institueret, dixit, Et sint in signa, et in tempora, et in dies, et in annos : sed in aliquo mutabili motu, cuius aliud prius, aliud posterius preterierit  [1 1Kb] , eo quod simul esse non possunt: si ergo ante celum in angelicis motibus tale aliquid fuit  , et ideo tempus iam fuit, atque Angeli ex quo facti sunt, temporaliter mouebantur; etiam sic omni tempore fuerunt, quandoquidem cum illis facta sunt tempora. Quis autem dicat, Non semper fuit, quod omni tempore fuit?

2. Sed si hoc respondero, dicetur mihi, Quomodo ergo non sunt ceterni Creatori, si semper ille, semper illi fuerunt? quomodo etiam creati dicendi sunt, si semper fuisse intelliguntur? Ad hoc quid respondebitur? An dicendum est, et semper eos fuisse, quoniam omni tempore fuerunt, qui cum tempore facti sunt, aut cum quibus tempora facta sunt, et tamen creatos? Neque enim et ipsa tempora creata esse negabimus, quamuis omni tempore tempus fuisse nemo ambigat. Nam si non omni tempore fuit tempus, erat ergo tempus, quando nullum erat tempus? Quis hoc stultissimus dixerit? Possumus enim recte dicere: Erat tempus, quando non erat Roma; erat tempus, quando non erat Ierusalem; erat tempus, quando non erat Abraham; erat tempus, quando non erat homo; et si quid huiusmodi: postremo si non cum initio temporis, sed post aliquod tempus factus est mundus; possumus dicere, Erat tempus, quando non erat mundus. At uero, Erat tempus, quando nullum erat tempus, tam inconuenienter dicimus, ac si quisquam dicat, Erat homo, quando nullus erat homo; aut, Erat iste mundus, quando iste non erat mundus. Si enim de alio atque alio intelligatur, potest dici aliquo modo, hoc est, Erat alius homo, quando non erat iste homo. Sic ergo, Erat aliud tempus, quando non erat hoc tempus, recte possumus dicere: at uero, Erat tempus, quando nullum erat tempus, quis uel insipientissimus dixerit? Sicut ergo dicimus creatum tempus, cum ideo semper fuisse dicatur, quia omni tempore tempus fuit: ita non est consequens, ut si semper fuerunt Angeli, ideo non sint creati, ut propterea semper fuisse dicantur, quia omni tempore fuerunt; et propterea omni tempore fuerunt, quia nullo modo sine his ipsa tempora esse potuerunt. Ubi enim nulla creatura est, cuius mutabilibus motibus tempora peragantur, tempora omnino esse non possunt. Ac per hoc et si semper fuerunt, creati sunt; nec, si semper fuerunt, ideo Creatori ceterni sunt. Ille enim semper fuit eternitate immutabili: isti autem facti sunt; sed ideo semper fuisse dicuntur, quia omni tempore fuerunt, sine quibus tempora nullo modo esse potuerunt: tempus autem quoniam mutabilitate transcurrit, eternitati immutabili non potest esse ceternum. Ac per hoc etiamsi immortalitas Angelorum non transit in tempore, nec preterita est quasi iam non sit, nec futura quasi nondum sit, tamen eorum motus quibus tempora peraguntur, ex futuro in preteritum transeunt: et ideo Creatori, in cuius motu dicendum non est uel fuisse quod iam non sit,  uel futurum esse quod nondum sit, ceterni esse non possunt.

3. Quapropter, si Deus semper dominus fuit, semper habuit creaturam suo dominatui seruientem; uerumtamen non de ipso genitam, sed ab ipso de nichilo factam; nec ei ceternam: erat quippe ante illam, quamuis nullo tempore sine illa; non eam spatio transcurrente [1 1Kb] , sed manente perpetuitate precedens  . Sed hoc si respondero eis qui requirunt quomodo semper creator, semper dominus fuit, si creatura seruiens non semper fuit; aut quomodo creata est, et non potius creatori ceterna est, si semper fuit: uereor ne facilius iudicer affirmare quod nescio, quam docere quod scio. Redeo igitur ad id quod Creator noster scire nos uoluit: illa uero que uel sapientioribus in hac uita scire permisit, uel omnino perfectis in alia uita scienda seruauit, ultra uires meas esse confiteor. Sed ideo putaui sine affirmatione tractanda, ut qui hec legunt, uideant a quibus questionum periculis debeant temperare, nec ad omnia se idoneos arbitrentur; potiusque intelligant quam sit Apostolo obtemperandum precipienti salubriter, ubi ait: Dico autem per gratiam que [2 1Kb] data est mihi, omnibus qui sunt in uobis, non plus sapere quam oportet sapere; sed sapere ad temperantiam, sicut unicuique Deus partitus est mensuram fidei . Si enim pro uiribus suis alatur infans, fiet ut crescendo plus capiat: si autem uires sue capacitatis excedat, deficiet antequam crescat.



CAPUT XuI.---Quomodo intelligenda sit promissa homini a Deo uita eterna ante tempora eterna.

Que secula preterierint antequam genus institueretur humanum, me fateor ignorare: non tamen dubito nichil omnino creature Creatori esse ceternum. Dicit etiam Apostolus tempora eterna, nec ea futura, sed, quod magis est mirandum, preterita. Sic enim ait: In spem uite eterne, quam promisit non mendax Deus ante tempora eterna  ; manifestauit autem temporibus suis uerbum suum . Ecce dixit retro quod fuerint tempora eterna, que tamen non fuerint Deo ceterna. Si quidem ille ante tempora eterna non solum erat, uerum etiam promisit uitam  eternam, quam manifestauit temporibus suis, id est congruis, quid aliud quam uerbum suum? Hoc est enim uita eterna. Quomodo autem promisit, cum hominibus utique promiserit, qui nondum erant ante tempora eterna; nisi quia in ipsius eternitate, atque in ipso eius uerbo eidem ceterno, iam predestinatione fixum erat, quod suo tempore futurum erat?



CAPUT XuII.---Quid de incommutabili consilio aut uoluntate Dei fides sana defendat, contra ratiocinationes eorum qui opera Dei ex eternitate repetita per eosdem semper uolunt seculorum redire circuitus.

1. Illud quoque non dubito, antequam primus homo creatus esset, nunquam quemquam hominem fuisse: nec eumdem ipsum, nescio quibus circuitibus, nescio quoties reuolutum, nec alium aliquem natura similem. Neque ab hac fide me philosophorum argumenta deterrent, quorum acutissimum illud putatur, quod dicunt, nulla infinita ulla scientia posse comprehendi: ac per hoc Deus inquiunt, rerum quas facit [1 1Kb] , omnium finitarum omnes finitas apud se rationes habet. Bonitas autem eius nunquam uacua fuisse credenda est, ne sit temporalis eius operatio, cuius retro fuerit eterna cessatio, quasi penituerit eum prioris sine initio uacationis, ac propterea sit operis aggressus initium. Et ideo necesse est, inquiunt, eadem semper repeti, eademque semper repetenda transcurrere: uel manente mundo mutabiliter, qui licet nunquam non fuerit et sine initio temporis tamen factus est; uel eius quoque ortu et occasu semper illis circuitibus repetito, semperque repetendo: ne uidelicet, si aliquando primum Dei opera cepta dicantur, priorem suam sine initio uacationem tanquam inertem ac desidiosam, et ideo sibi displicentem damnasse quodammodo, atque ob hoc mutasse credatur. Si autem semper quidem temporalia, sed alia atque alia perhibetur operatus, ac sic aliquando etiam ad hominem faciendum, quem nunquam antea fecerat, peruenisse: non scientia, qua putant non posse quecumque infinita comprehendi, sed quasi ad horam, sicut ueniebat in mentem, fortuita quadam inconstantia uideatur fecisse que fecit. Porro si illi circuitus admittantur, inquiunt, quibus uel manente mundo, uel ipso quoque reuolubiles ortus suos et occasus eisdem circuitibus inserente, eadem temporalia repetuntur, nec ignauum otium, presertim tam longe sine initio diuturnitatis, Deo tribuitur, nec improuida temeritas operum suorum. Quoniam si non eadem repetantur, non possunt infinita diuersitate uariata ulla eius scientia uel prescientia comprehendi.

2. Has argumentationes quibus impii nostram simplicem pietatem, ut cum illis in circuitu ambulemus, de uia recta conantur auertere, si ratio refutare non posset, fides irridere deberet. Huc accedit, quod in adiutorio Domini Dei nostri hos uolubiles circulos, quos opinio confingit, ratio manifesta confringit. Hinc enim maxime isti errant, ut in circuitu falso ambulare, quam  uero et recto itinere malint, quod mentem diuinam omnino immutabilem cuiuslibet infinitatis capacem, et innumera omnia sine cogitationis alternatione numerantem, de sua humana, mutabili, angustaque metiuntur. Et fit illis quod ait Apostolus: comparantes enim semetipsos sibimetipsis  , non intelligunt . Nam quia illis quidquid noui faciendum uenit in mentem, nouo consilio faciunt ; profecto non Deum, quem cogitare non possunt, sed semetipsos pro illo cogitantes, non illum sed se ipsos, nec illi, sed sibi comparant. Nobis autem fas non est credere, aliter Deum affici cum uacat, aliter cum operatur: quia nec affici dicendus est, tanquam in eius natura fiat aliquid, quod non ante fuerit. Patitur quippe qui afficitur, et mutabile est omne quod aliquid patitur. Non itaque in eius uacatione cogitetur ignauia, desidia, inertia; sicut nec in eius opere labor, conatus, industria. Nouit quiescens agere, et agens quiescere. Potest ad opus nouum, non nouum, sed sempiternum adhibere consilium; nec penitendo quia prius cessa uerat, cepit facere quod non fecerat. Sed et si prius cessauit, et posterius operatus est , hoc procul dubio quod dicitur, prius et posterius, in rebus prius non existentibus et posterius existentibus fuit. In illo autem non alteram precedentem altera subsequens mutauit aut abstulit uoluntatem, sed una eademque sempiterna et immutabili uoluntate res quas condidit, et ut prius non essent egit, quamdiu non fuerunt, et ut posterius essent, quando esse ceperunt: hinc eis qui talia uidere possunt mirabiliter fortassis ostendens, quam non eis indiguerit, sed eas gratuita bonitate condiderit, cum sine illis ex eternitate initio carente in non minore beatitate permansit.



CAPUT XuIII.---Contra eos qui dicunt, ea que infinita sunt nec Dei posse scientia comprehendi.

Illud autem aliud quod dicunt, nec Dei scientia que infinita sunt posse comprehendi; restat eis ut dicere audeant, atque huic se uoragini profunde impietatis immergant, quod non omnes numeros Deus nouerit. Eos quippe infinitos esse, certissimum est: quoniam in quocumque numero finem faciendum putaueris, idem ipse, non dico uno addito augeri, sed quamlibet sit magnus et quamlibet ingentem multitudinem continens in ipsa ratione atque scientia numerorum, non solum duplicari, uerum etiam multiplicari potest. Ita uero suis quisque numerus proprietatibus terminatur, ut nullus eorum par esse cuicumque alteri possit. Ergo et dispares inter se atque diuersi sunt, et singuli quique finiti sunt, et omnes infiniti sunt. Itane numeros propter infinitatem nescit omnes Deus [1 1Kb] ; et usque ad quamdam summam numerorum  scientia Dei peruenit, ceteros ignorat? Quis hoc etiam dementissimus dixerit? Nec audebunt isti contemnere numeros, et eos dicere ad Dei scientiam non pertinere, apud quos Plato Deum magna auctoritate commendat mundum numeris fabricantem : et apud nos Deo dictum legitur, Omnia in mensura, et numero, et pondere disposuisti ? De quo dicit et propheta, Qui profert numerose seculum [1 1Kb] . Et Saluator in Euangelio, Capilli, inquit, uestri omnes numerati sunt . Absit itaque ut dubitemus, quod ei notus sit omnis numerus, cuius intelligentie, sicut in Psalmo canitur, non est numerus . Infinitas itaque numeri, quamuis infinitorum numerorum nullus sit numerus, non est tamen incomprehensibilis ei cuius intelligentie non est numerus. Quapropter si, quidquid scientia comprehenditur, scientis comprehensione finitur; profecto et omnis infinitas quodam ineffabli modo Deo finita est, quia scientie ipsius incomprehensibilis non est. Quare si infinitas numerorum scientie Dei, qua comprehenditur, esse non potest infinita; qui tandem nos sumus homunculi, qui eius scientie limites figere presumamus, dicentes quod, nisi eisdem circuitibus temporum eadem temporalia repetantur, non potest Deus cuncta que fecit uel prescire ut faciat, uel scire cum fecerit? cuius sapientia simpliciter multiplex et uniformiter multiformis, tam incomprehensibili comprehensione omnia incomprehensibilia comprehendit, ut quecumque noua et dissimilia consequentia [2 1Kb] precedentibus si semper facere uellet, inordinata et improuisa habere non posset; nec ea preuideret ex proximo tempore, sed eterna prescientia contineret.



CAPUT XIX.---De seculis seculorum.

Quod utrum ita faciat [3 1Kb] , et continuata sibi connexione copulentur que appellantur secula seculorum, alia tamen atque alia, ordinata dissimilitudine procurrentia, eis duntaxat qui ex miseria liberantur in sua beata immortalitate sine fine manentibus; an ita dicantur secula seculorum, ut intelligantur secula in sapientia Dei inconcussa stabilitate manentia, istorum que cum tempore transeunt tanquam efficientia seculorum, definire non audeo  . Fortassis enim possit dici seculum, que sunt secula; ut nichil aliud perhibeatur seculum seculi, quam secula seculorum: sicut nichil aliud dicitur celum celi, quam celi celorum. Nam celum Deus uocauit firmamentum super quod sunt aque , et tamen Psalmus, Et aque, inquit, que super celos sunt, laudent nomen Domini . Quid ergo istorum duorum sit, an preter hec duo aliquid aliud de seculis seculorum possit intelligi, profundissima  questio est: neque hoc quod nunc agimus impedit, si indiscussa interim differatur; siue aliquid in ea definire ualeamus, siue nos faciat cautiores diligentior ipsa tractatio, ne in tanta obscuritate rerum affirmare aliquid temere audeamus. Nunc enim contra opinionem disputamus, qua illi circuitus asseruntur, quibus semper eadem per interualla temporum necesse esse repeti existimantur. Quelibet autem illarum sententiarum de seculis seculorum uera sit, ad hos circuitus nichil pertinet: quoniam siue secula seculorum sint, non eadem repetita, sed alterum ex altero connexione ordinatissima procurrentia, liberatorum beatitudine sine ullo recursu miseriarum certissima permanente, siue secula seculorum eterna sint temporalium tanquam dominantia subditorum, circuitus illi eadem reuoluentes locum non habent, quos maxime refellit eterna uita sanctorum .



CAPUT XX.---De impietate eorum qui asserunt animas summe uereque beatitudinis participes, iterum atque iterum per circuitus temporum ad easdem miserias laboresque redituras.

1. Quorum enim aures piorum ferant, post emensam tot tantisque calamitatibus uitam (si tamen ista uita dicenda est, que potius mors est, ita grauis, ut mors que ab hac liberat, mortis huius amore timeatur  , post tam magna mala tamque multa et horrenda, tandem aliquando per ueram religionem atque sapientiam expiata atque finita, ita peruenire ad conspectum Dei, atque ita fieri beatum contemplatione incorporee lucis per participationem immutabilis immortalitatis eius, cuius adipiscende amore flagramus, ut eam quandoque necesse sit deseri, et eos qui deserunt, ab illa eternitate, ueritate, felicitate deiectos, tartaree mortalitati [1 1Kb] , turpi stultitie, miseriis exsecrabilibus implicari, ubi Deus amittatur, ubi odio ueritas habeatur, ubi per immundas nequitias beatitudo queratur; et hoc itidem atque itidem sine ullo fine priorum et posteriorum certis interuallis et dimensionibus seculorum factum et futurum; et hoc propterea, ut possint Deo, circuitibus definitis euntibus semper atque redeuntibus per nostras falsas beatitudines et ueras miserias, alternatim quidem, sed reuolutione incessabili sempiternas, nota esse opera sua; quoniam neque a faciendo quiescere, neque sciendo possit ea que infinita sunt, indagare? quis hec audiat? quis credat? quis ferat? Que si uera essent, non solum tacerentur prudentius, uerum etiam  doctius nescirentur. Nam si hec illic in memoria non habebimus, et ideo beati erimus, cur hic per eorum scientiam grauatur amplius nostra miseria? Si autem ibi ea necessario scituri sumus, hic saltem nesciamus, ut hic felicior sit exspectatio, quam illic adeptio summi boni: quando hic eterna uita consequenda exspectatur; ibi autem beata, sed non eterna, quandoque amittenda cognoscitur.

 2. Si autem dicunt, neminem posse ad illam beatitudinem peruenire, nisi hos circuitus, ubi beatitudo et miseria uicissim alternant, in huius uite eruditione cognouerit; quomodo ergo fatentur, quanto plus quisque amauerit Deum, tanto eum facilius ad beatitudinem peruenturum, qui ea docent quibus amor ipse torpescat? Nam quis non remissius et tepidius amet eum, quem se cogitat necessario deserturum, et contra eius ueritatem sapientiamque sensurum, et hoc cum ad eius plenam pro sua capacitate notitiam beatitudinis perfectione peruenerit; quando nec hominem amicum possit quisque amare fideliter, cui se futurum nouerit inimicum? Sed absit ut uera sint, que nobis minantur ueram miseriam nunquam finiendam, sed interpositionibus false beatitudinis sepe ac sine fine rumpendam. Quid enim illa beatitudine falsius atque fallacius, ubi nos futuros miseros, aut in tanta ueritatis luce nesciamus, aut in summa felicitatis arce timeamus? Si enim uenturam calamitatem ignoraturi sumus, peritior est hic nostra miseria, ubi uenturam beatitudinem nouimus. Si autem nos illic clades imminens non latebit, beatius tempora transigit anima misera quibus transactis ad beatitudinem subleuetur, quam beata quibus transactis in miseriam reuoluatur. Atque ita spes nostre infelicitatis est felix et felicitatis infelix. Unde fit, ut quia hic mala presentia patimur, ibi metuimus imminentia, uerius semper miseri quam beati aliquando esse possimus.

3. Sed quoniam hec falsa sunt clamante pietate, conuincente ueritate ; uiam rectam sequentes, que [1 1Kb] nobis est Christus, eo duce ac saluatore a uano et inepto impiorum circuitu iter fidei mentemque auertamus. Si enim de istis circuitibus et sine cessatione alternantibus itionibus et reditionibus animarum Porphyrius Platonicus suorum opinionem sequi noluit, siue ipsius rei uanitate permotus, siue iam tempora christiana reueritus; et quod in libro decimo commemoraui, , dicere maluit, animam propter cognoscenda mala traditam mundo, ut ab eis liberata atque purgata, cum ad Patrem redierit, nichil ulterius tale patiatur: quanto magis nos istam inimicam christiane fidei falsitatem detestari ac deuitare debemus? His autem circuitibus euacuatis atque frustratis, nulla necessitas nos compellit, ideo putare non habere initium temporis ex quo esse ceperit genus humanum, quia per nescio quos circuitus nichil sit in rebus noui, quod non et antea certis interuallis temporum fuerit, et postea sit futurum. Si enim liberatur anima non reditura ad miserias, sicut nunquam antea liberata est, fit in illa aliquid quod antea nunquam factum est [2 1Kb] , et hoc quidem ualde magnum, id est, que nunquam desinat eterna felicitas. Si autem in natura immortali fit tanta nouitas [3 1Kb] , nullo repetita, nullo repetenda circuitu,  cur in rebus mortalibus fieri non posse contenditur? Si dicunt non fieri in anima beatitudinis nouitatem, quoniam ad eam reuertitur in qua semper fuit, ipsa certe liberatio noua fit, cum de miseria liberatur in qua nunquam fuit, et ipsa miserie nouitas in ea facta est que nunquam fuit. Hec autem nouitas si non in rerum, que diuina prouidentia gubernantur, ordinem [1 1Kb] uenit, sed casu potius euenit, ubi sunt illi determinati dimensique circuitus, in quibus nulla noua fiunt, sed repetuntur eadem que fuerunt? Si autem et hec nouitas ab ordinatione prouidentie [2 1Kb] non excluditur, siue data sit anima, siue lapsa sit [3 1Kb] , possunt fieri noua, que neque antea facta sint, nec tamen a rerum ordine aliena sint. Et si potuit anima facere per imprudentiam sibi nouam miseriam, que non esset improuisa diuine prouidentie, ut hanc quoque in rerum ordine includeret, et ab hac eam non improuide liberaret; qua tandem temeritate humane uanitatis audemus negare diuinitatem facere posse res, non sibi, sed mundo nouas, quas neque antea fecerit, nec unquam habuerit improuisas? Si autem dicunt liberatas quidem animas ad miseriam non reuersuras, sed cum hoc fit, in rebus nichil noui fieri, quoniam semper alie atque alie liberate sunt, et liberantur, et liberabuntur: hoc certe concedant, si ita est, nouas animas fieri, quibus sit et noua miseria et noua liberatio. Nam si antiquas eas dicunt esse, et retrorsum sempiternas, ex quibus quotidie noui fiant homines, de quorum corporibus, si sapienter uixerint, ita liberentur, ut nunquam ad miserias reuoluantur, consequenter dicturi sunt infinitas. Quantuslibet namque finitus numerus fuisset animarum, infinitis retro seculis sufficere non ualeret, ut ex illo semper fierent homines, quorum essent anime ab ista semper mortalitate liberande, nunquam ad eam deinceps rediture. Nec ullo modo explicabunt, quomodo in rebus, quas, ut Deo note esse possint, finitas uolunt [4 1Kb] , infinitus sit numerus animarum.

4. Quapropter quoniam circuitus illi iam explosi sunt, quibus ad easdem miserias necessario putabatur anima reditura; quid restat conuenientius pietati, quam credere non esse impossibile Deo, et ea que nunquam fecerit noua facere, et ineffabili prescientia uoluntatem mutabilem non habere? Porro autem utrum animarum liberatarum nec ulterius ad miserias rediturarum numerus possit semper augeri, ipsi uiderint, qui de rerum infinitate cohibenda tam subtiliter disputant: nos uero ratiocinationem nostram ex utroque latere terminamus. Si enim potest, quid cause est ut negetur creari potuisse quod nunquam  antea creatum esset, si liberatarum animarum numerus, qui nunquam antea fuit, non solum factus est semel, sed nunquam fieri desinet? Si autem oportet ut certus sit liberatarum aliquis numerus animarum, que ad miseriam nunquam redeant, neque iste numerus ulterius augeatur; etiam ipse sine dubio quicumque erit, ante utique nunquam fuit: qui profecto crescere, et ad sue quantitatis terminum peruenire sine aliquo non possit initio; quod initium eo modo antea nunquam fuit. Hoc ergo ut esset, creatus est homo, ante quem nullus fuit.



CAPUT XXI.---De conditione unius primi hominis, atque in eo generis humani.

Hac igitur questione difficillima propter eternitatem Dei noua creantis sine nouitate aliqua uoluntatis, quantum potuimus, explicata, non est arduum uidere multo fuisse melius quod factum est, ut ex uno homine quem primum condidit, multiplicaret genus humanum, quam si id inchoasset a pluribus. Nam cum animantes alias solitarias, et quodammodo soliuagas, id est, que solitudinem magis appetant, sicuti sunt aquile, milui, leones, lupi, et quecumque ita sunt; alias congreges instituerit, que congregate atque in gregibus malint uiuere, ut sunt columbi, sturni, cerui, damule  , et cetera huiusmodi: utrumque tamen genus non ex singulis propagauit, sed plura simul iussit existere. Hominem uero, cuius naturam quodammodo mediam inter Angelos bestiasque condebat, ut, si Creatori suo tanquam uero Domino subditus preceptum [1 1Kb] eius pia obedientia custodiret, in consortium transiret angelicum, sine morte media  beatam immortalitatem absque ullo termino consecutus; si autem Dominum Deum suum libera uoluntate superbe atque inobedienter usus offenderet, morti addictus bestialiter uiueret, libidinis seruus eternoque post mortem supplicio destinatus; unum ac singulum creauit, non utique solum sine humana societate deserendum, sed ut eo modo uehementius ei commendaretur ipsius societatis unitas uinculumque concordie, si non tantum inter se nature similitudine, uerum etiam cognationis affectu homines necterentur; quando nec ipsam quidem feminam copulandam uiro, sicut ipsum creare illi placuit, sed ex ipso, ut omne ex homine uno diffunderetur genus humanum.



CAPUT XXII.---Quod prescierit Deus hominem, quem primum condidit, peccaturum; simulque preuiderit quantum piorum populum ex eius genere in angelicum consortium sua esset gratia translaturus.

Nec ignorabat Deus hominem peccaturum, et morti iam obnoxium morituros propagaturum, eoque progressuros peccandi immanitate mortales, ut tutius atque pacatius inter se rationalis uoluntatis expertes bestie sui generis uiuerent, quarum ex aquis et terris  plurium [1 1Kb] pullulauit exordium, quam homines, quorum genus ex uno est ad commendandam concordiam propagatum. Neque enim unquam inter se leones, aut inter se dracones, qualia homines, bella gesserunt. Sed preuidebat etiam gratia sua populum piorum in adoptionem uocandum, remissisque peccatis iustificatum Spiritu sancto sanctis Angelis in eterna pace sociandum, nouissima inimica morte destructa: cui populo esset huius rei consideratio profutura, quod ex uno homine Deus ad commendandum hominibus, quam ei grata sit etiam in pluribus unitas, genus instituisset humanum.



CAPUT XXIII.---De natura humane anime create ad imaginem Dei.

Fecit ergo Deus hominem ad imaginem suam. Talem quippe illi animam creauit, qua per rationem atque intelligentiam omnibus esset prestantior animalibus terrestribus et natatilibus et uolatilibus, que mentem huiusmodi non haberent. Et cum uirum terreno formasset ex puluere, eique animam qualem dixi, siue quam iam fecerat sufflando indidisset, siue potius sufflando fecisset  , eumque flatum quem sufflando fecit,  animam hominis esse uoluisset, etiam coniugem illi in adiutorium generandi ex eius latere osse detracto fecit, ut Deus. Neque enim hec carnali consuetudine cogitanda sunt, ut uidere solemus opifices ex materia quacumque terrena corporalibus membris, quod artis industria potuerint, fabricantes. Manus Dei potentia Dei est, qui etiam uisibilia inuisibiliter operatur. Sed hec fabulosa potius quam uera esse arbitrantur, qui uirtutem ac sapientiam Dei, qua nouit et potest etiam sine seminibus ipsa certe facere [2 1Kb] semina, ex his usitatis et quotidianis metiuntur operibus; ea uero que primitus instituta sunt, quoniam non nouerunt, infideliter cogitant: quasi non hec ipsa que nouerunt de humanis conceptibus atque partubus, si inexpertis narrarentur, incredibiliora uiderentur; quamuis et ea ipsa plerique magis nature corporalibus causis, quam operibus diuine mentis assignent.



CAPUT XXIu.---An ullius uel minime creature possint dici Angeli creatores.

Sed cum his nullum nobis est in his libris negotium, qui diuinam mentem facere uel curare ista non credunt. Illi autem qui Platoni suo credunt, non ab illo summo Deo qui fabricatus est mundum, sed ab aliis minoribus, quos quidem ipse creauerit, permissu siue iussu eius animalia facta esse cuncta mortalia, in quibus homo precipuum diisque ipsis cognatum teneret locum ; si superstitione careant, qua querunt unde iuste uideantur sacra et sacrificia facere quasi conditoribus suis, facile carebunt etiam huius opinionis errore. Neque enim fas est ullius nature quamlibet minime mortalisque  creatorem nisi Deum credere ac dicere, et antequam possit intelligi. Angeli autem, quos illi deos libentius appellant, etiamsi adhibent uel iussi uel permissi operationem suam rebus que gignuntur in mundo, tamen [1 1Kb] tam non eos dicimus creatores animalium, quam nec agricolas frugum atque arborum.



CAPUT XXu.---Omnem naturam et omnem speciem [2 1Kb] uniuerse creature nonnisi opere Dei formari.

Cum enim alia sit species que adhibetur extrinsecus cuicumque materie corporali, sicut operantur homines figuli et fabri atque id genus opifices, qui etiam pingunt et effingunt formas similes corporibus animalium; alia uero que intrinsecus efficientes causas habet de secreto et occulto nature uiuentis atque intelligentis arbitrio, que non solum naturales corporum species, uerum etiam ipsas animantium animas, dum non fit, facit: supradicta illa species artificibus quibusque tribuatur; hec autem altera nonnisi uni artifici creatori et conditori Deo, qui mundum ipsum et Angelos sine ullo mundo et sine ullis Angelis fecit. Qua enim ui diuina, et, ut ita dicam, effectiua, que fieri nescit, sed facere, accepit speciem, cum mundus fieret, rotunditas celi et rotunditas solis; eadem ui diuina et effectiua, que fieri nescit, sed facere, accepit speciem rotunditas oculi et rotunditas pomi, et cetere figure naturales quas uidemus in rebus quibusque nascentibus non extrinsecus adhiberi, sed intima Creatoris potentia, qui dixit, Celum et terram ego impleo : et cuius sapientia est que attingit a fine usque ad finem fortiter, et disponit omnia suauiter . Proinde, facti primitus Angeli cuiusmodi ministerium prebuerint Creatori cetera facienti, nescio; nec tribuere illis audeo quod forte non possunt, nec debeo derogare [3 1Kb] quod possunt. Creationem tamen conditionemque omnium naturarum, qua fit ut omnino nature sint, eis quoque fauentibus illi Deo tribuo, cui se etiam ipsi debere quod sunt cum gratiarum actione nouerunt. Non solum igitur agricolas non dicimus fructuum quorumque creatores, cum legamus, Neque qui plantat est aliquid, neque qui rigat; sed qui incrementum dat Deus : sed ne ipsam quidem terram, quamuis mater omnium fecunda uideatur, que germinibus erumpentia promouet, et fixa radicibus continet, cum itidem legamus, Deus illi dat corpus quomodo uoluerit, et unicuique seminum proprium corpus . Ita nec feminam sui puerperii creatricem appellare debemus, sed potius illum qui cuidam suo famulo dixit, Priusquam te formarem in utero, noui te . Et quamuis anima sic uel sic affecta pregnantis ualeat aliquibus uelut induere qualitatibus fetum, sicut de uirgis uariatis fecit Iacob, ut pecora colore uaria gignerentur ; naturam tamen illam que gignitur, tam ipsa non fecit, quam nec ipsa se fecit. Quelibet igitur corporales uel  seminales cause gignendis rebus adhibeantur, siue operationibus Angelorum aut hominum, aut quorumque animalium, siue marium feminarumque mixtionibus; quelibet etiam desideria motusue anime matris ualeant aliquid lineamentorum aut colorum aspergere teneris mollibusque conceptibus, ipsas omnino naturas, que sic uel sic in suo genere afficiantur, non facit nisi summus Deus: cuius occulta potentia cuncta penetrans incontaminabili [1 1Kb] presentia facit esse quidquid aliquo modo est, in quantumcumque est; quia nisi faciente illo, non tale uel tale esset, sed prorsus esse non posset  . Quapropter, si in illa specie quam forinsecus corporalibus opifices rebus imponunt, urbem Romam et urbem Alexandriam non fabros et architectos, sed reges, quorum uoluntate, consilio, imperio fabricate sunt, illam Romulum, illam Alexandrum habuisse dicimus conditores: quanto potius nonnisi Deum debemus conditorem dicere naturarum, qui neque ex ea materia facit aliquid quam ipse non fecerit, nec operarios habet nisi quos ipse creauerit; et si potentiam suam, ut ita dicam, fabricatoriam rebus subtrahat, ita non erunt, sicut ante quam fierent non fuerunt? Sed ante dico, eternitate, non tempore. Quis enim alius creator est temporum, nisi qui fecit ea, quorum motibus currerent tempora?



CAPUT XXuI.---De Platonicorum opinione, qua putauerunt angelos quidem a Deo conditos, sed ipsos esse humanorum corporum conditores.

Ita sane Plato minores et a summo Deo factos deos effectores esse uoluit animalium ceterorum, ut immortalem partem ab ipso sumerent, ipsi uero mortalem attexerent . Proinde animarum nostrarum eos creatores esse noluit, sed corporum. Unde quoniam Porphyrius propter anime purgationem dicit omne corpus fugiendum, simulque cum suo Platone aliisque Platonicis sentit eos, qui immoderate ac inhoneste uixerint, propter luendas penas ad corpora redire mortalia, Plato quidem etiam ad bestiarum, Porphyrius tantummodo ad hominum  ; sequitur eos, ut dicant deos istos, quos a nobis uolunt quasi parentes et conditores nostros coli, nichil esse aliud quam fabros compedum carcerumue nostrorum; nec institutores, sed inclusores alligatoresque nostros ergastulis erumnosis et grauissimis uinculis. Aut ergo desinant Platonici penas animarum ex istis corporibus comminari; aut eos nobis deos colendos non predicent, quorum in nobis operationem ut, quantum possumus, fugiamus et euadamus, hortantur; cum tamen sit utrumque falsissimum. Nam neque ita luunt penas anime, cum ad istam uitam denuo reuoluuntur; et omnium uiuentium siue in celo, siue in terra, nullus est conditor, nisi a quo facta sunt celum et terra. Nam si nulla causa est uiuendi in  hoc corpore, nisi propter pudenda supplicia; quomodo dicit idem Plato aliter mundum fieri non potuisse pulcherrimum atque optimum, nisi omnium animalium, id est immortalium et mortalium, generibus impleretur ? Si autem nostra institutio, qua uel mortales conditi sumus, diuinum munus est; quomodo pena est ad ista corpora, id est ad diuina beneficia, remeare? Et si Deus, quod assidue Plato commemorat, sicut uniuersi mundi, ita omnium animalium species eterna intelligentia continebat, quomodo non ipse cuncta condebat? An aliquorum esse artifex nollet, quorum efficiendorum artem ineffabilis eius et ineffabiliter laudabilis mens haberet?



CAPUT XXuII.---In primo homine exortam fuisse omnem plenitudinem generis humani, in qua preuidit Deus que pars honoranda esset premio, que damnanda supplicio.

1. Merito igitur uera religio, que [1 1Kb] mundi uniuersi eum, animalium quoque uniuersorum, hoc est et animarum et corporum, conditorem agnoscit et predicat. In quibus terrenis precipuus ab illo ad eius imaginem homo propter eam causam, quam dixi, et si qua forte alia maior latet, factus est unus, sed non relictus est solus. Nihil enim est quam hoc genus tam discordiosum uitio, tam sociale natura. Neque commodius contra uitium discordie uel cauendum ne existeret, uel sanandum cum exstitisset, natura loqueretur humana, quam recordationem illius parentis, quem propterea Deus creare uoluit unum, de quo multitudo propagaretur, ut hac admonitione etiam in multis concors unitas seruaretur. Quod uero femina illi ex eius latere facta est, etiam hinc satis significatum est quam chara mariti et uxoris debeat esse coniunctio. Hec opera Dei propterea sunt utique inusitata, quia prima. Qui autem ista non credunt, nulla facta prodigia debent credere: neque enim et ipsa, si usitato nature curriculo gignerentur, prodigia dicerentur. Quid autem sub tanta gubernatione diuine prouidentie, quamuis eius causa lateat, frustra gignitur? Ait quidam psalmus sacer: uenite, et uidete opera Domini, que posuit prodigia super terram . Cur ergo ex latere uiri femina facta sit, et hoc primum quodammodo prodigium quid prefigurauerit, alio loco, quantum me Deus adiuuerit, dicam.

2. [XXuII.] Nunc quoniam liber iste claudendus est, in hoc primo homine, qui primitus factus est, nondum quidem secundum euidentiam, iam tamen secundum Dei prescientiam exortas fuisse existimemus in genere humano societates tanquam ciuitates duas. Ex illo enim futuri erant homines, alii malis angelis in supplicio, alii bonis in premio sociandi, quamuis occulto Dei iudicio, sed tamen iusto. Cum enim scriptum sit, Uniuerse uie Domini, misericordia et ueritas : nec iniusta eius gratia, nec crudelis potest esse iustitia.



LIBER DECIMUS TERTIUS. In quo docetur, mortem in hominibus esse penalem, ortamque ex Adami peccato.



CAPUT PRIMUM.---De lapsu primi hominis, per quem est contracta mortalitas.

Expeditis de nostri seculi exortu et de initio generis humani difficillimis questionibus, nunc iam de lapsu primi hominis, imo primorum hominum, et de origine ac propagine mortis humane disputationem a nobis institutam rerum ordo deposcit. Non enim eo modo quo Angelos, condiderat Deus homines; ut etiam si peccassent, mori omnino non possent: sed ita ut perfunctos obedientie munere sine interuentu mortis angelica immortalitas [1 1Kb] et beata eternitas sequeretur; inobedientes autem mors plecteret damnatione iustissima: quod etiam in libro superiore iam diximus .



CAPUT II.---De ea morte que anime semper utcumque uicture accidere potest, et ea cui corpus obnoxium est.

Sed de ipso genere mortis uideo mihi paulo diligentius disserendum. Quamuis enim humana anima ueraciter immortalis perhibeatur, habet tamen quamdam etiam ipsa mortem suam. Nam ideo dicitur immortalis, quia modo quodam quantulocumque non desinit uiuere atque sentire: corpus autem ideo mortale, quoniam deseri omni uita potest, nec per se ipsum aliquatenus uiuit. Mors igitur anime fit, cum eam deserit Deus: sicut corporis, cum id deserit anima. Ergo utriusque rei, id est totius hominis, mors est cum anima a Deo deserta deserit corpus. Ita enim nec ex Deo uiuit ipsa, nec corpus ex ipsa. Huiusmodi autem totius hominis mortem illa sequitur, quam secundam mortem diuinorum eloquiorum appellat auctoritas . Hanc Saluator significauit, ubi ait: Eum timete, qui habet potestatem et corpus et animam perdere in gehennam . Quod cum ante non fiat, quam cum anima corpori sic fuerit copulata, ut nulla diremptione separentur; mirum uideri potest quomodo corpus ea morte dicatur occidi, qua non ab anima deseritur, sed animatum sentiensque cruciatur. Nam in illa pena ultima ac sempiterna, de qua diligentius suo loco disserendum est, recte mors anime dicitur, quia non uiuit ex Deo: mors autem corporis quonam modo, cum uiuat ex anima? non enim aliter potest ipsa corporalia, que post resurrectionem futura sunt, sentire tormenta. An quia uita qualiscumque aliquod bonum est, dolor autem malum, ideo nec uiuere corpus dicendum est, in quo anima non uiuendi causa est, sed dolendi? uiuit itaque anima ex Deo, cum uiuit bene; non enim potest bene uiuere, nisi Deo in se operante quod bonum est: uiuit autem corpus ex anima, cum anima uiuit in corpore; seu uiuat ipsa, seu non uiuat ex Deo. Impiorum namque in corporibus uita, non animarum, sed corporum uita est: quam possunt  eis anime etiam mortue, hoc est a Deo deserte, quantulacumque propria uita, ex qua et immortales sunt, non desistente, conferre. uerum in damnatione nouissima quamuis homo sentire non desinat, tamen quia sensus ipse nec uoluptate suauis, nec quiete salubris, sed dolore penalis est, non immerito mors est potius appellata quam uita. Ideo autem secunda, quia post illam primam est, qua fit coherentium diremptio naturarum, siue Dei et anime, siue anime et corporis. De prima igitur corporis morte dici potest, quod bonis bona sit, malis mala. Secunda uero sine dubio sicut nullorum bonorum est, ita nulli bona  .



CAPUT III.---Utrum mors, que per peccatum primorum hominum in omnes homines pertransiit, etiam sanctis pena peccati sit.

Non autem dissimulanda nascitur questio, utrum reuera mors, qua separantur anima et corpus, bonis sit bona  . Quia si ita est, quomodo poterit obtineri quod etiam ipsa sit pena peccati? Hanc enim primi homines, nisi peccauissent, perpessi utique non fuissent. Quo igitur pacto bona esse possit bonis, que accidere non posset nisi malis? Sed rursus si nonnisi malis posset accidere, non deberet bonis bona esse, sed nulla. Cur enim esset ulla pena, in quibus non essent ulla punienda? Quapropter fatendum est, primos quidem homines ita fuisse institutos, ut, si non peccassent, nullum mortis experirentur genus: sed eosdem primos peccatores ita fuisse morte mulctatos, ut etiam quidquid de eorum stirpe esset exortum, eidem pene teneretur [1 1Kb] obnoxium. Non enim aliud ex eis, quam quod ipsi fuerant, nasceretur. Pro magnitudine quippe culpe illius naturam damnatio mutauit in peius; ut quod penaliter precessit in peccantibus hominibus primis, etiam naturaliter sequeretur in nascentibus ceteris. Neque enim ita homo ex homine, sicut homo ex puluere. Puluis namque homini faciendo materies fuit: homo autem homini gignendo parens. Proinde quod est terra, non hoc est caro; quamuis ex terra facta sit caro. Quod est autem parens homo, hoc est et proles homo. In primo igitur homine per feminam in progeniem transiturum uniuersum genus humanum fuit, quando illa coniugum copula diuinam sententiam sue damnationis excepit: et quod homo factus est, non cum crearetur, sed cum peccaret et puniretur, hoc genuit, quantum quidem attinet ad peccati et mortis originem. Non enim ad infantilem hebetudinem et infirmitatem animi et corporis, quam uidemus in paruulis, peccato uel pena ille redactus est: que Deus uoluit esse tanquam primordia catulorum,  quorum parentes in bestialem uitam mortemque deiecerat; sicut scriptum est, Homo cum in honore esset, non intellexit; comparatus est pecoribus non intelligentibus, et similis factus est illis . Nisi quod infantes infirmiores etiam cernimus in usu motuque membrorum et sensu appetendi atque uitandi, quam sunt aliorum tenerrimi fetus animalium: tanquam se tanto attollat excellentius supra cetera animantia uis humana, quanto magis impetum suum, uelut sagitta, eum arcus extenditur, retrorsum reducta distulerit. Non ergo ad ista infantilia rudimenta presumptione illicita et damnatione iusta prolapsus uel impulsus est primus homo  : sed hactenus in eo natura humana uitiata atque mutata est, ut repugnantem pateretur in membris inobedientiam concupiscendi, et obstringeretur necessitate moriendi; atque ita id quod uitio penaque factus est, id est, obnoxios peccato mortique generaret. A quo peccati uinculo, si per Mediatoris gratiam soluuntur infantes, hanc solam mortem perpeti possunt, que animam seiungit a corpore: in secundam uero illam sine fine penalem liberati a peccati obligatione non transeunt.



CAPUT Iu.---Cur ab his qui per gratiam regenerationis absoluti sunt a peccato, non auferatur mors, id est, pena peccati.

Si quem uero mouet, cur uel ipsam patiantur, si et ipsa pena peccati est, quorum per gratiam reatus aboletur; iam ista questio in alio nostro opere, quod scripsimus de Baptismo paruulorum  , tractata ac soluta est: ubi dictum est, ad hoc relinqui anime experimentum separationis a corpore, quamuis ablato iam criminis nexu; quoniam, si regenerationis Sacramentum continuo sequeretur immortalitas corporis, ipsa fides eneruaretur, que tunc est fides, quando exspectatur in spe quod in re nondum uidetur  . Fidei autem robore atque certamine, in maioribus duntaxat etatibus, etiam mortis fuerat superandus timor, quod in sanctis martyribus maxime eminuit: cuius profecto certaminis nulla esset uictoria, nulla gloria; quia nec ipsum omnino posset esse certamen, si post lauacrum regenerationis iam sancti non possent mortem perpeti corporalem. Cum paruulis autem baptizandis quis non ad Christi gratiam propterea potius curreret, ne a corpore solueretur? Atque ita non inuisibili premio probaretur fides; sed iam nec fides esset, confestim sui operis querendo et sumendo mercedem. Nunc uero maiore et mirabiliore gratia Saluatoris in usus iustitie peccati pena conuersa est. Tunc enim dictum est homini, Morieris, si peccaueris: nunc dicitur martyri, Morere, ne pecces. Tunc dictum est, Si mandatum transgressi fueritis, morte moriemini : nunc dicitur, Si mortem recusaueritis, mandatum transgrediemini. Quod tunc timendum fuerat, ut non peccaretur; nunc suscipiendum est, ne peccetur. Sic  per ineffabilem Dei misericordiam, et ipsa pena uitiorum transit in arma uirtutis, et fit iusti meritum etiam supplicium peccatoris. Tunc enim mors est acquisita peccando, nunc impletur iustitia moriendo. uerum hoc in sanctis martyribus, quibus alterutrum a persecutore proponitur, ut aut deserant fidem, aut sufferant mortem. Iusti enim malunt credendo perpeti, quod sunt primi [1 1Kb] iniqui non credendo perpessi. Nisi enim peccassent illi, non morerentur: peccabunt autem isti, nisi moriantur. Mortui sunt ergo illi, quia peccauerunt: non peccant isti, quia moriuntur. Factum est per illorum culpam, ut ueniretur in penam: fit per istorum penam, ne ueniatur in culpam; non quia mors bonum aliquod facta est, que antea malum fuit; sed tantam Deus fidei prestitit gratiam, ut mors, quam uite constat esse contrariam, instrumentum fieret per quod transiretur ad uitam.



CAPUT u.---Quod sicut iniqui male utuntur lege que bona est, ita et iusti bene utuntur morte que mala est.

Apostolus cum uellet ostendere, quantum peccatum, gratia non subueniente, ad nocendum ualeret, etiam ipsam legem qua prohibetur peccatum, non dubitauit dicere uirtutem esse peccati. Aculeus, inquit, mortis est peccatum; uirtus autem peccati, lex . uerissime omnino. Auget enim prohibitio desiderium operis illiciti, quando iustitia non sic diligitur, ut peccandi cupiditas eius delectatione uincatur. Ut autem diligatur et delectet uera iustitia, nonnisi diuina subuenit gratia. Sed ne propterea lex putaretur malum quoniam uirtus est dicta peccati; ideo ipse alio loco uersans huiusmodi questionem, inquit, Lex quidem sancta, et mandatum sanctum et iustum et bonum. Quod ergo bonum est, inquit, mihi factum est mors? Absit. Sed peccatum, ut appareat peccatum, per bonum mihi operatum est mortem, ut fiat supra modum peccator aut peccatum [2 1Kb] per mandatum . Supra modum, dixit; quia etiam preuaricatio additur, cum peccandi aucta libidine etiam lex ipsa contemnitur. Cur hoc commemorandum putauimus? Quia scilicet sicut lex non est malum, quando auget peccantium concupiscentiam; ita nec mors bonum est, quando auget patientium gloriam: cum uel illa pro iniquitate deseritur, et efficit preuaricatores; uel ista pro ueritate suscipitur, et efficit martyres. Ac per hoc lex quidem bona est, quia prohibitio est peccati; mors autem mala, quia stipendium est peccati: sed quemadmodum iniusti male utuntur [3 1Kb] non tantum malis, sed etiam bonis; ita iusti bene non tantum bonis, sed etiam malis. Hinc fit ut et mali male lege utantur, quamuis sit lex bonum; et boni bene moriantur, quamuis sit mors malum.



CAPUT uI.---De generalis mortis malo, quo anime et corporis societas separatur.


Quapropter, quod attinet ad corporis mortem, id est separationem anime a corpore, cum eam patiuntur qui morientes appellantur, nulli bona est. Habet enim asperum sensum et contra naturam uis ipsa qua utrumque diuellitur, quod fuerat in uiuente coniunctum atque consertum, quamdiu moratur, donec omnis adimatur sensus, qui ex ipso inerat anime carnisque complexu. Quam totam molestiam nonnunquam unus ictus corporis uel anime raptus intercipit, nec eam sentiri preueniente celeritate permittit. Quidquid tamen illud est in morientibus, quod cum graui sensu adimit sensum, pie fideliterque tolerando auget meritum patientie, non aufert uocabulum pene. Ita cum ex hominis primi perpetuata propagine procul dubio sit mors pena nascentis; tamen si pro pietate iustitiaque pendatur, fit gloria renascentis: et cum sit mors peccati retributio, aliquando impetrat ut nichil retribuatur peccato.



CAPUT uII.---De morte, quam non regenerati pro Christi confessione suscipiunt.

Nam quicumque etiam non percepto regenerationis lauacro pro Christi confessione moriuntur, tantum eis ualet ad dimittenda peccata, quantum si abluerentur sacro fonte Baptismatis. Qui enim dixit, Si quis non renatus fuerit ex aqua et Spiritu sancto, non intrabit in regnum celorum : alia sententia istos fecit exceptos, ubi non minus generaliter dixit, Qui me confessus fuerit coram hominibus, confitebor et ego eum coram Patre meo qui in celis est ; et alio loco, Qui perdiderit animam suam propter me, inueniet eam . Hinc est quod scriptum est, Pretiosa in conspectu Domini mors sanctorum eius . Quid enim pretiosius quam mors, per quam fit ut et delicta omnia dimittantur, et merita cumulatius augeantur? Neque enim tanti sunt meriti, qui, cum mortem differre non possent, baptizati sunt, deletisque omnibus peccatis ex hac uita emigrarunt, quanti sunt hi qui mortem, cum possent, ideo non distulerunt, quia maluerunt Christum confitendo finire uitam, quam eum negando ad eius Baptismum peruenire. Quod utique si fecissent, etiam hoc eis in illo lauacro dimitteretur, quod timore mortis negauerant Christum; in quo lauacro et illis facinus tam immane dimissum est, qui occiderant Christum. Sed quando sine abundantia [1 1Kb] gratie Spiritus illius, qui ubi uult spirat , tantum Christum amare possent, ut eum in tanto uite discrimine tanta sub spe uenie negare non possent? Mors igitur pretiosa sanctorum, quibus cum tanta gratia est premissa et prerogata mors Christi, ut ad eum acquirendum suam non cunctarentur impendere, in eos usus redactum esse monstrauit, quod ad penam peccantis antea fuerat constitutum, ut inde iustitie fructus uberior nasceretur. Mors ergo  non ideo bonum uideri debet, quia in tantam utilitatem non ui sua, sed diuina opitulatione conuersa est; ut que tunc metuenda proposita est, ne peccatum committeretur, nunc suscipienda proponatur, ut peccatum non committatur, commissumque deleatur, magneque uictorie debita iustitie palma reddatur.



CAPUT uIII.---Quod in sanctis prime mortis pro ueritate susceptio, secunde sit mortis absolutio.

Si enim diligentius consideremus, etiam cum quisque pro ueritate fideliter et laudabiliter moritur, mors cauetur. Ideo quippe aliquid eius suscipitur, ne tota contingat, et secunda insuper, que nunquam finiatur, accedat. Suscipitur enim anime a corpore separatio, ne Deo ab anima separato etiam ipsa separetur a corpore, ac sic totius hominis prima morte completa, secunda excipiat sempiterna. Quocirca mors quidem, ut dixi, cum eam morientes patiuntur, cumque in eis ut moriantur facit, nemini bona est, sed laudabiliter toleratur pro tenendo uel adipiscendo bono. Cum uero in ea sunt, qui iam mortui nuncupantur, non absurde dicitur et malis mala, et bonis bona. In requie enim sunt anime piorum a corpore separate; impiorum autem penas luunt: donec istarum ad eternam uitam, illarum uero ad eternam mortem, que secunda dicitur, corpora reuiuiscant.



CAPUT IX.---Tempus mortis, quo uite sensus aufertur, in morientibus, an in mortuis esse dicendum sit.

Sed id tempus, quo anime a corpore separate aut in bonis sunt, aut in malis, utrum post mortem potius, an in morte dicendum est? Si enim post mortem est, iam non ipsa mors, que transacta atque preterita est, sed post eam uita presens anime, bona seu mala est. Mors autem tunc eis mala erat, quando erat, hoc est, quando eam patiebantur, cum morerentur: quoniam grauis et molestus eis inerat sensus; quo malo bene utuntur boni. Peracta autem mors quonam modo uel bona, uel mala est, que iam non est? Porro, si adhuc diligentius attendamus, nec illa mors esse apparebit, cuius grauem ac molestum in morientibus diximus sensum. Quamdiu enim sentiunt, adhuc utique uiuunt; et si adhuc uiuunt, ante mortem quam in morte potius esse dicendi sunt: quia illa cum uenerit, aufert omnem corporis sensum, qui ea propinquante molestus est. Ac per hoc, quomodo morientes dicamus eos qui nondum mortui sunt, sed imminente morte iam extrema et mortifera afflictione iactantur, explicare difficile est: etiamsi recte isti appellantur morientes; quia cum mors que iam impendet, aduenerit, non morientes, sed mortui nuncupantur. Nullus est ergo moriens, nisi uiuens; quoniam cum in tanta est extremitate uite, in quanta sunt quos agere animam dicimus, profecto qui nondum anima caruit, adhuc uiuit. Idem ipse igitur simul et moriens est et uiuens: sed morti accedens, uita decedens [1 1Kb] ; adhuc tamen in uita, quia  inest anima corpori; nondum autem in morte, quia nondum abscessit a corpore. Sed si cum abscesserit, nec tunc in morte, sed post mortem potius erit; quando sit in morte quis dixerit? Nam neque ullus moriens erit, si moriens et uiuens simul esse nullus potest: quamdiu quippe anima in corpore est, non possumus negare uiuentem. Aut si moriens potius dicendus est, in cuius iam corpore agitur ut moriatur, nec simul quisquam potest esse uiuens et moriens; quando sit uiuens nescio.



CAPUT X.---De uita mortalium, que mors potius quam uita dicenda est.

Ex quo enim quisque in isto corpore morituro esse ceperit, nunquam in eo non agitur ut mors ueniat  . Hoc enim agit eius mutabilitas toto tempore uite huius , ut ueniatur in mortem. Nemo quippe est qui non ei post annum sit, quam ante annum fuit, et cras quam hodie, et hodie quam heri, et paulo post quam nunc, et nunc quam paulo ante propinquior. Quoniam quidquid temporis uiuitur, de spatio uiuendi demitur; et quotidie fit minus minusque quod restat: ut omnino nichil sit aliud tempus uite huius, quam cursus ad mortem, in quo nemo uel paululum stare, uel aliquanto tardius ire permittitur: sed omnes urgentur pari motu, nec diuerso impelluntur accessu. Neque enim cui uita breuior fuit, celerius diem duxit, quam ille cui longior: sed cum equaliter et equalia momenta raperentur ambobus, alter habuit propius, alter remotius quo non impari uelocitate ambo currebant. Aliud est autem amplius uie peregisse, aliud tardius ambulasse. Qui ergo usque ad mortem productiora spatia temporis agit, non lentius pergit, sed plus itineris conficit. Porro si ex illo quisque incipit mori, hoc est esse in morte, ex quo in illo agi ceperit ipsa mors, id est uite detractio; quia, cum detrahendo finita fuerit, post mortem iam erit, non in morte: profecto ex quo esse incipit in hoc corpore, in morte est. Quid enim aliud diebus, horis, momentisque singulis agitur, donec ea consumpta [1 1Kb] mors que agebatur, impleatur; et incipiat iam tempus esse post mortem, quod cum uita detraheretur, erat in morte? Nunquam igitur in uita homo est, ex quo est in corpore isto moriente potius quam uiuente, si et in uita et in morte simul non potest esse. An potius et in uita et in morte simul est: in uita scilicet in qua uiuit, donec tota detrahatur; in morte autem, qua iam [2 1Kb] moritur, cum uita detrahitur? Si enim non est in uita, quid est quod detrahitur, donec eius fiat perfecta consumptio? Si autem non est in morte, quid est uite ipsa detractio? Non enim frustra, cum uita fuerit corpori tota detracta, post mortem iam dicitur, nisi quia mors erat, cum detraheretur. Nam si ea detracta non est homo in morte, sed post mortem; quando, nisi cum detrahitur, erit in morte?



CAPUT XI.---An quisquam simul et uiuens esse possit, et mortuus.


1. Si autem absurdum est ut hominem, antequam ad mortem perueniat, iam esse dicamus in morte;  maxime quia nimis est insolens, ut simul et uiuens esse dicatur et moriens, cum uigilans et dormiens simul esse non possit: querendum est quando erit moriens. Etenim antequam mors ueniat, non est moriens, sed uiuens: cum uero mors uenerit, mortuus erit, non moriens. Illud ergo est adhuc ante mortem, hoc iam post mortem. Quando ergo in morte?  ut quemadmodum tria sunt cum dicimus, Ante mortem, in morte, post mortem; ita tria singulis singula, uiuens, moriens, mortuusque reddantur. Quando itaque sit moriens, id est in morte, ubi neque sit uiuens, quod est ante mortem, neque mortuus, quod est post mortem, sed moriens, id est in morte, difficillime definitur. Quamdiu quippe est anima in corpore, maxime si etiam sensus adsit, procul dubio uiuit homo, qui constat ex anima et corpore; ac per hoc adhuc ante mortem, non in morte esse dicendus est: cum uero anima abscesserit, omnemque abstulerit corporis sensum, iam post mortem mortuusque perhibetur. Perit igitur inter utrumque, quo [1 1Kb] moriens, uel in morte sit: quoniam si adhuc uiuit, ante mortem est; si uiuere destitit, iam post mortem est. Nunquam ergo moriens, id est in morte esse comprehenditur. Ita etiam in transcursu temporum queritur presens, nec inuenitur: quia sine ullo spatio est, per quod transitur ex futuro in preteritum. Nonne ergo uidendum est, ne ista ratione mors corporis nulla esse dicatur? Si enim est, quando est que in nullo, et in qua ullus esse non potest? quandoquidem si uiuitur, adhuc non est; quia hoc ante mortem, non in morte: si autem uiuere iam cessatum est, iam non est; quia et hoc post mortem est, non in morte. Sed rursus si nulla mors est ante uel post, quid est quod dicitur ante mortem, siue post mortem? nam et hoc inaniter dicitur, si mors nulla est. Atque utinam in paradiso bene uiuendo egissemus, ut reuera nulla esset mors. Nunc autem non solum est, uerum etiam tam molesta est, ut nec ulla explicari locutione possit, nec ulla ratione uitari.

2. Loquamur ergo secundum consuetudinem [2 1Kb] ; non enim aliter debemus: et dicamus, Ante mortem, prius quam mors accidat; sicut scriptum est, Ante mortem ne laudes hominem quemquam . Dicamus etiam cum acciderit, Post mortem illius uel illius factum est illud uel illud. Dicamus et de presenti tempore ut possumus, uelut cum ita loquimur, Moriens ille testatus est, et illis atque illis illud atque illud moriens dereliquit: quamuis hoc nisi uiuens omnino facere non posset, et potius hoc ante mortem fecerit,  non in morte. Loquamur etiam sicut loquitur Scriptura diuina, que mortuos quoque non post mortem, sed in morte esse non dubitat dicere. Hinc enim est illud: Quoniam non est in morte, qui memor sit tui . Donec enim reuiuiscant, recte dicuntur esse in morte; sicut in somno esse quisque, donec euigilet, dicitur: quamuis in somno positos dicamus dormientes, nec [1 1Kb] tamen eo modo possumus dicere eos qui iam sunt mortui, morientes. Non enim adhuc moriuntur qui, quantum attinet ad corporis mortem, de qua nunc disserimus, iam sunt a corporibus separati. Sed hoc est quod dixi explicari aliqua locutione non posse, quonam modo uel morientes dicantur uiuere, uel iam mortui etiam post mortem adhuc esse dicantur in morte. Quomodo enim post mortem si adhuc in morte? Presertim cum eos nec morientes dicamus, sicuti eos qui in somno sunt dicimus dormientes; et qui in languore, languentes; et qui in dolore, utique dolentes; et qui in uita, uiuentes: at uero mortui priusquam resurgant, esse dicuntur in morte, nec tamen possunt appellari morientes. Unde non importune neque incongrue arbitror accidisse, etsi non humana industria, iudicio fortasse diuino, ut hoc uerbum quod est, moritur, in latina lingua nec grammatici declinare potuerint, ea regula qua cetera talia declinantur. Namque ab eo quod est oritur, fit uerbum preteriti temporis, ortus est: et si qua similia sunt, per temporis preteriti participia declinantur. Ab eo uero quod est moritur, si queramus preteriti temporis uerbum, responderi assolet, mortuus est, u littera geminata. Sic enim dicitur mortuus, quomodo fatuus, arduus, conspicuus, et si qua similia, que non sunt preteriti temporis, sed quoniam nomina sunt, sine tempore declinantur. Illud autem, quasi ut declinetur quod declinari non potest, pro participio preteriti temporis ponitur nomen. Conuenienter itaque [2 1Kb] factum est, ut, quemadmodum id quod significat, non potest agendo, ita ipsum uerbum declinari loquendo non possit  . Agi tamen potest in adiutorio gratie Redemptoris nostri, ut saltem secundam mortem declinare possimus. Illa enim est grauior, et omnium malorum pessima, que non fit separatione anime et corporis, sed in eternam penam potius utriusque complexu. Ibi e contrario non erunt homines ante mortem atque post mortem, sed semper in morte: ac per hoc nunquam uiuentes, nunquam mortui, sed sine fine morientes. Nunquam enim erit homini peius in morte, quam ubi erit mors ipsa sine morte.



CAPUT XII.---Quam mortem primis hominibus Deus, si mandatum eius transgrederentur, fuerit comminatus.

Cum ergo requiritur, quam mortem Deus primis hominibus fuerit comminatus, si ab eo mandatum transgrederentur acceptum, nec obedientiam custodirent; utrum anime, an corporis, an totius hominis,  an illam que appellatur secunda: respondendum est, Omnes. Prima enim ex duabus constat; secunda ex omnibus tota. Sicut enim uniuersa terra ex multis terris, et uniuersa Ecclesia ex multis constat Ecclesiis; sic uniuersa mors ex omnibus. Quoniam prima constat ex duabus, una anime, altera corporis: ut sit prima totius hominis mors, cum anima sine Deo et sine corpore ad tempus penas luit; secunda uero, ubi anima sine Deo cum corpore penas eternas luit. Quando ergo dixit Deus primo illi homini, quem in paradiso constituerat, de cibo uetito, Quacumque die ederitis ex eo, morte moriemini : non tantum prime mortis partem priorem, ubi anima priuatur Deo; nec tantum posteriorem, ubi corpus priuatur anima; nec solum ipsam totam primam, ubi anima et a Deo et a corpore separata punitur: sed quidquid mortis est usque ad nouissimam, que secunda dicitur, qua est nulla posterior, comminatio illa complexa est.



CAPUT XIII.---Preuaricatio primorum hominum, quam primam senserit penam.

Nam posteaquam precepti facta transgressio est, confestim gratia deserente diuina, de corporum suorum nuditate confusi sunt. Unde etiam foliis ficulneis, que forte a perturbatis prima comperta sunt, pudenda texerunt : que prius eadem membra erant, sed pudenda non erant. Senserunt ergo nouum motum inobedientis carnis sue, tanquam reciprocam penam inobedientie sue. Iam quippe anima libertate in peruersum propria delectata, et Deo dedignata seruire, pristino corporis seruitio destituebatur: et quia superiorem Dominum suo arbitrio deseruerat, inferiorem famulum ad suum arbitrium non tenebat: nec omni modo habebat subditam carnem, sicut semper habere potuisset, si Deo subdita ipsa mansisset. Tunc ergo cepit caro concupiscere aduersus spiritum : cum qua controuersia nati sumus, trahentes originem mortis, et in membris nostris uitiataque natura contentionem eius siue uictoriam de prima preuaricatione gestantes.



CAPUT XIu.---Qualis homo sit factus a Deo, et in quam sortem [1 1Kb] deciderit sue uoluntatis arbitrio.

Deus enim creauit hominem rectum, naturarum auctor, non utique uitiorum: sed sponte deprauatus iusteque damnatus, deprauatos damnatosque generauit. Omnes enim fuimus in illo uno, quando omnes fuimus ille unus, qui per feminam lapsus est in peccatum, que de illo facta est ante peccatum. Nondum erat nobis singillatim creata et distributa forma, in qua singuli uiueremus; sed iam natura erat seminalis, ex qua propagaremur: qua scilicet propter peccatum uitiata, et uinculo mortis obstricta, iusteque damnata, non alterius conditionis homo ex homine nasceretur. Ac per hoc a liberi arbitrii malo usu series huius calamitatis exorta est, que humanum genus origine deprauata, uelut radice corrupta, usque ad secunde mortis exitium, que non habet finem,  solis eis exceptis qui per gratiam Dei liberantur, miseriarum connexione perducit.



CAPUT Xu.---Quod Adam peccans prius reliquerit Deum, quam relinqueretur a Deo; et primam fuisse anime mortem a Deo recessisse.

Quamobrem etiamsi in eo quod dictum est, Morte moriemini, quoniam non est dictum, Mortibus, eam solam intelligamus, que fit cum anima deseritur sua uita, quod illi Deus est: : etiamsi ergo hanc intelligamus Deum denuntiasse mortem, in eo quod ait, Qua die ederitis ex illo, morte moriemini; tanquam diceret, Qua die me deserueritis per inobedientiam, deseram uos per iustitiam: profecto in ea morte etiam cetere denuntiate sunt, que procul dubio fuerant secuture. Nam in eo quod inobediens motus in carne anime inobedientis exortus est, propter quem pudenda texerunt, sensa est mors una in qua deseruit animam Deus. Ea significata est uerbis eius, quando timore dementi sese abscondenti homini dixit, Adam, ubi es ? non utique ignorando querens, sed increpando admonens, ut attenderet ubi esset in quo non esset Deus. Cum uero corpus anima ipsa deseruit etate corruptum et senectute confectum, uenit in experimentum mors altera, de qua Deus peccatum adhuc puniens homini dixerat, Terra es, et in terram ibis : ut ex his duabus mors illa prima, que totius est hominis, compleretur, quam secunda in ultimo sequitur, nisi homo per gratiam liberetur. Neque enim corpus quod de terra est, rediret in terram, nisi sua morte, que illi accidit cum deseritur sua uita, id est anima. Unde constat inter Christianos ueraciter catholicam tenentes fidem, etiam ipsam nobis corporis mortem, non lege nature, qua nullam mortem homini [2 1Kb] Deus fecit, sed merito inflictam esse peccati: quoniam peccatum uindicans Deus, dixit homini, in quo tunc omnes eramus, Terra es, et in terram ibis.



CAPUT XuI.---De philosophis, qui anime separationem a corpore non putant esse penalem, cum Plato inducat summum Deum diis minoribus promittentem, quod nunquam sint corporibus exuendi.

1. Sed philosophi, contra quorum calumnias defendimus ciuitatem Dei, hoc est eius Ecclesiam, sapienter sibi uidentur irridere quod dicimus, anime a corpore separationem inter penas eius esse deputandam: quia uidelicet eius perfectam beatitudinem tunc illi fieri existimant, cum omni prorsus corpore exuta ad Deum simplex et sola et quodammodo nuda redierit. Ubi si nichil, quo ista refelleretur opinio, in eorum litteris inuenirem, operosius mihi disputandum esset, quo demonstrarem non corpus esse anime, sed corruptibile corpus onerosum. Unde illud est quod de Scripturis nostris  in superiorilibro commemorauimus , Corpus enim corruptibile aggrauat animam . Addendo utique corruptibile, non qualicumque corpore, sed quale factum est ex peccato consequente uindicta, animam perhibuit aggrauari. Quod etiamsi non addidisset, nichil aliud intelligere deberemus. Sed cum apertissime Plato deos a summo Deo factos habere immortalia corpora predicet, eisque ipsum Deum, a quo facti sunt, inducat pro magno beneficio pollicentem, quod in eternum cum suis corporibus permanebunt, nec ab eis ulla morte soluentur: quid est quod isti ad exagitandam christianam fidem fingunt se nescire quod sciunt; aut etiam sibi repugnantes aduersum se ipsos malunt dicere, dum nobis non desinant contradicere? Nempe Platonis hec uerba sunt, sicut ea Cicero in latinum uertit  , quibus inducit summum Deum deos quos fecit alloquentem ac dicentem: uos qui deorum satu orti estis, attendite quorum operum ego parens effectorque sum. Hec sunt indissolubilia me inuito [1 1Kb] : quanquam omne colligatum solui potest. Sed haudquaquam boni est [2 1Kb] , ratione uinctum uelle dissoluere [3 1Kb] . Sed quoniam estis orti, immortales uos quidem esse et indissolubiles non potestis: nequaquam [4 1Kb] tamen dissoluemini, neque uos ulla mortis fata periment, nec erunt ualentiora quam consilium meum, quod maius est uinculum ad perpetuitatem uestram, quam illa quibus estis, tum cum gignebamini, colligati. Ecce deos Plato dicit et corporis animeque colligatione mortales, et tamen immortales Dei a quo facti sunt uoluntate atque consilio. Si ergo anime pena est in qualicumque corpore colligari, quid est quod eos alloquens Deus tanquam sollicitos, ne forte moriantur, id est dissoluantur a corpore, de sua facit immortalitate securos; non propter eorum naturam, que sit compacta, non simplex, sed propter suam inuictissimam uoluntatem, qua potens est facere, ut nec orta occidant, nec connexa soluantur, sed incorruptibiliter perseuerent?

2. Et hoc quidem utrum Plato uerum de sideribus dicat, alia questio est: neque enim ei continuo concedendum est, globos istos luminum siue orbiculos luce corporea super terras, seu die, seu nocte fulgentes, suis quibusdam propriis animis uiuere, eisque intellectualibus et beatis, quod etiam de ipso uniuerso mundo, tanquam uno animali maximo, quo cuncta cetera continerentur animalia, instanter affirmat  . Sed hec, ut dixi, alia questio est, quam nunc discutiendam non suscepimus. Hoc tantum contra istos commemorandum putaui, qui se Platonicos uocari uel esse gloriantur, cuius superbia  nominis erubescunt esse Christiani, ne commune illis cum uulgo uocabulum, uilem faciat palliatorum  , tanto magis inflatam, quanto magis exiguam paucitatem: et querentes quid in doctrina christiana reprehendant, exagitant eternitatem corporum, tanquam hec sint inter se contraria, ut et beatitudinem queramus anime, et eam semper esse uelimus in corpore, uelut erumnoso uinculo colligatam: cum eorum auctor et magister Plato, donum a Deo summo diis ab illo factis dicat esse concessum, ne aliquando moriantur, id est a corporibus, quibus eos connexuit, separentur.



CAPUT XuII.---Contra eos qui asserunt, terrena corpora incorruptibilia fieri et eterna non posse.

1. Contendunt etiam isti, terrestria corpora sempiterna esse non posse, cum ipsam uniuersam terram dei sui, non quidem summi, sed tamen magni, id est totius huius mundi, membrum in medio positum et sempiternum esse non dubitent. Cum ergo Deus ille summus fecerit eis alterum quem putant deum , id est istum mundum, ceteris diis qui infra eum sunt preferendum, eumdemque esse existiment animantem, anima scilicet, sicut asserunt, rationali uel intellectuali in tam magna mole corporis eius inclusa; ipsiusque corporis tanquam membra locis suis posita atque digesta, quatuor constituerit elementa, quorum iuncturam, ne unquam deus eorum tam magnus moriatur, insolubilem ac sempiternam uelint: quid cause est, ut in corpore maioris animantis tanquam medium membrum eterna sit terra, et aliorum animantium terrestrium corpora, si, Deus sicut illud uelit, eterna esse non possint? Sed terre, inquiunt, terra reddenda est, unde animalium terrestria sumpta sunt corpora: ex quo fit, inquiunt, ut ea sit necesse dissolui et emori; et eo modo terre stabili ac sempiterne, unde fuerant sumpta, restitui. Si quis hoc etiam de igne similiter affirmet, et dicat reddenda esse uniuerso igni corpora, que inde sumpta sunt, ut celestia fierent animalia; nonne immortalitas, quam talibus diis, uelut Deo summo loquente, promisit Plato, tanquam uiolentia disputationis huius intercidet? An ibi propterea non fit, quia Deus non uult, cuius uoluntatem, ut ait Plato, nulla uis uincit? Quid ergo prohibet, ut hoc etiam de terrestribus corporibus Deus possit efficere, quandoquidem ut nec ea que orta sunt, occidant, nec ea que sunt iuncta [1 1Kb] soluantur, nec ea que sunt ex elementis sumpta reddantur, atque ut anime in corporibus constitute nec unquam ea deserant, et cum eis immortalitate ac sempiterna beatitudine perfruantur, posse Deum facere confitetur Plato? Cur ergo non possit, ut nec terrestria moriantur? An Deus non est potens quousque Christiani credunt, sed quousque Platonici uolunt? Nimirum quippe consilium Dei et potestatem potuerunt philosophi,  nec potuerunt nosse Prophete? cum potius e contrario Dei Prophetas ad enuntiandam eius, quantum dignatus est, uoluntatem, Spiritus eius docuerit; philosophos autem in ea cognoscenda coniectura humana deceperit.

2. uerum non usque adeo decipi debuerunt, non solum ignorantia, sed magis etiam [1 1Kb] peruicacia, ut et sibi apertissime refragentur, magnis disputationum uiribus asserentes, anime, ut beata esse possit, non terrenum tantum, sed omne corpus esse fugiendum; et deos rursus dicentes habere beatissimas animas, et tamen eternis corporibus illigatas, celestes quidem igneis, Iouis autem ipsius animam, quem mundum istum uolunt, omnibus omnino corporeis elementis, quibus hec tota moles a terra in celum surgit, inclusam. Hanc enim animam Plato ab intimo terre medio, quod geometre centrum uocant, per omnes partes eius usque ad celi summa et extrema diffundi et extendi per numeros musicos opinatur, ut sit iste mundus animal maximum, beatissimum, sempiternum, cuius anima et perfectam sapientie felicitatem teneret, et corpus proprium non relinqueret; cuiusque corpus et in eternum ex illa uiueret, et eam quamuis non simplex, sed tot corporibus tantisque compactum, hebetare atque tardare non posset. Cum igitur suspicionibus suis ista permittant, cur nolunt credere, diuina uoluntate atque potentia immortalia corpora fieri posse terrena, in quibus anime nulla ab eis morte separate, nullis eorum oneribus aggrauate, sempiterne ac feliciter uiuant  ; quod deos suos posse asserunt in corporibus igneis, Iouemque ipsum regem eorum in omnibus corporeis elementis? Nam si anime, ut beata sit, corpus est omne fugiendum, fugiant dii eorum de globis siderum, fugiat Iupiter de celo et terra: aut si non possunt, miseri iudicentur. Sed neutrum isti uolunt, qui neque a corporibus separationem audent dare diis suis, ne illos mortales colere uideantur; nec beatitudinis priuationem, ne infelices eos esse fateantur. Non ergo ad beatitudinem consequendam omnia fugienda sunt corpora; sed corruptibilia, molesta, grauia, moribunda; non qualia fecit primis hominibus bonitas Dei, sed qualia esse compulit pena peccati  .



CAPUT XuIII.---De terrenis corporibus, que philosophi affirmant in celestibus esse non posse; quia quod terrenum est, naturali pondere uocetur ad terram.

Sed necesse est, inquiunt, ut terrena corpora naturale pondus uel in terra teneat, uel cogat ad terram: et ideo in celo esse non possint  . Primi quidem illi homines in terra erant nemorosa atque fructuosa, que paradisi nomen obtinuit: sed quia et ad hoc respondendum est, uel propter Christi corpus cum quo ascendit in celum, uel propter sanctorum qualia in resurrectione futura sunt, intueantur paulo  attentius pondera ipsa terrena. Si enim ars humana efficit ut ex metallis, que in aquis posita continuo submerguntur, quibusdam modis uasa fabricata etiam natare possint; quanto credibilius et efficacius occultus aliquis modus operationis Dei, cuius omnipotentissima uoluntate Plato dicit nec orta interire, nec colligata posse dissolui, cum multo mirabilius incorporea corporeis, quam quecumque corporea quibuscumque corporibus copulentur, potest molibus prestare terrenis, ut nullo in ima pondere deprimantur; ipsisque animis perfectissime beatis, ut quamuis terrena, tamen incorruptibilia iam corpora ubi uolunt ponant, et quo uolunt agant, situ motuque facillimo? An uero si hoc Angeli faciant, et quelibet animalia terrestria rapiant unde libet, constituantque ubi libet, aut eos sine labore [1 1Kb] non posse, aut onera sentire credendum est? Cur ergo sanctorum perfectos et beatos diuino munere spiritus sine ulla difficultate posse ferre quo uoluerint, et sistere ubi uoluerint sua corpora non credamus? Nam cum terrenorum corporum, sicut onera in gestando sentire consueuimus, quanto maior est quantitas, tanto maior sit et grauitas, ita ut plura pondo quam pauciora plus premant: membra tamen sue carnis leuiora [2 1Kb] portat anima cum in sanitate robusta sunt, quam in languore cum macra sunt. Et cum aliis gestantibus onerosior sit sanus [3 1Kb] et ualidus, quam exilis et morbidus; ipse tamen ad suum corpus mouendum atque portandum agilior est, cum in bona ualetudine plus habet molis, quam cum in peste uel fame minimum roboris. Tantum ualet in habendis etiam terrenis corporibus, quamuis adhuc corruptibilibus atque mortalibus, non quantitatis pondus, sed temperationis modus. Et quis uerbis explicet, quantum distet inter presentem, quam dicimus sanitatem, et immortalitatem futuram? Non itaque nostram fidem redarguant philosophi de ponderibus corporum. Nolo enim querere, cur non credant terrenum posse esse corpus in celo, cum terra uniuersa libretur in nichilo. Fortassis enim de ipso medio mundi loco, eo quod in eum ceant queque grauiora, etiam argumentatio uerisimilior habeatur. Illud dico: si dii minores, quibus inter animalia terrestria cetera etiam hominem faciendum commisit Plato , potuerunt, sicut dicit, ab igne remouere urendi qualitatem, lucendi relinquere que per oculos emicaret ; itane Deo summo concedere dubitabimus, cuius ille uoluntati potestatique ne moriantur concessit que orta sunt, et tam diuersa, tam dissimilia, id est corporea et incorporea, sibimet connexa, nulla possint dissolutione seiungi, ut de carne hominis, cui donat immortalitatem, corruptionem auferat, naturam relinquat, congruentiam figure membrorumque detineat, detrahat ponderis tarditatem? Sed de fide resurrectionis mortuorum, et de corporibus eorum immortalibus diligentius, si Deus uoluerit, in fine huius operis disserendum est.



CAPUT XIX.---Contra eorum dogmata, qui primos homines, si non peccassent, immortales futuros fuisse non credunt.


Nunc de corporibus primorum hominum quod instituimus explicemus: quoniam nec mors ista, que bona perhibetur bonis, nec tantum paucis intelligentibus siue credentibus, sed omnibus nota est, qua fit anime a corpore separatio, qua certe corpus animantis, quod euidenter uiuebat, euidenter emoritur, eis potuisset accidere, nisi peccati meritum sequeretur. Licet enim iustorum ac piorum anime defunctorum, quod in requie uiuant, dubitare fas non sit, usque adeo tamen eis melius esset cum suis corporibus bene ualentibus uiuere  , ut etiam illi qui omni modo esse sine corpore beatissimum existimant, hanc opinionem suam [1 1Kb] sententia repugnante conuincant. Neque enim quisquam audebit illorum sapientes homines, siue morituros, siue iam mortuos, id est, aut carentes corporibus, aut corpora relicturos, diis immortalibus anteponere, quibus Deus summus apud Platonem munus ingens, indissolubilem scilicet uitam, id est eternum cum suis corporibus consortium, pollicetur. Optime autem cum hominibus agi arbitratur idem Plato, si tamen hanc uitam pie iusteque peregerint, ut a suis corporibus separati, in ipsorum deorum, qui sua corpora nunquam deserunt, recipiantur sinum :

Scilicet immemores supera ut conuexa reuisant,
Rursus et incipiant in corpora uelle reuerti. .
Quod uirgilius ex Platonico dogmate dixisse laudatur. Ita quippe animas mortalium, nec in suis corporibus semper esse posse existimat, sed mortis necessitate dissolui; nec sine corporibus durare perpetuo, sed alternantibus uicibus indesinenter uiuos ex mortuis, et ex uiuis mortuos fieri putat: ut a ceteris hominibus hoc uideantur differre sapientes, quod post mortem ferantur ad sidera, ut aliquanto diutius in astro sibi congruo quisque requiescat, atque inde rursus miserie pristine oblitus et cupiditate habendi corporis uictus, redeat ad labores erumnasque mortalium; illi uero qui stultam duxerint uitam, ad corpora suis meritis debita, siue hominum, siue bestiarum, de proximo reuoluantur . In hac itaque durissima conditione constituit etiam bonas atque sapientes animas, quibus non talia corpora distributa sunt, cum quibus semper atque immortaliter uiuerent, ut neque in corporibus permanere, neque sine his possint in eterna puritate durare. De quo Platonico dogmate iam in libris superioribus  diximus christiano tempore erubuisse Porphyrium, et non solum ab humanis animis remouisse corpora bestiarum, uerum etiam sapientium animas ita uoluisse de corporeis nexibus liberari, ut corpus omne fugientes beate apud Patrem sine fine teneantur. Itaque ne a Christo uinci uideretur uitam sanctis pollicente perpetuam, etiam ipse purgatas animas sine ullo ad miserias pristinas reditu  in eterna felicitate constituit: et ut Christo aduersaretur, resurrectionem incorruptibilium corporum negans, non solum sine terrenis, sed sine ullis omnino corporibus eas asseruit in sempiternum esse uicturas  . Nec tamen ista qualicumque opinione precepit saltem ne diis corporatis religionis obsequio subderentur. Quid ita, nisi quia eas quamuis nulli corpori sociatas, non credidit illis esse meliores? Quapropter, si non audebunt isti [1 1Kb] , sicut eos ausuros esse non arbitror, diis beatissimis, et tamen in eternis corporibus constitutis, humanas animas anteponere; cur eis uidetur absurdum, quod fides christiana predicat, et primos homines ita fuisse conditos, ut si non peccassent, nulla morte a suis corporibus soluerentur, sed pro meritis obedientie custodite immortalitate donati, cum eis uiuerent in eternum; et talia sanctos in resurrectione habituros ea ipsa, in quibus hic laborauerunt, corpora, ut nec eorum carni aliquid corruptionis uel difficultatis, nec eorum beatitudini aliquid doloris et infelicitatis possit accidere?



CAPUT XX.---Quod caro sanctorum, que nunc requiescit in spe, in meliorem reparanda sit qualitatem, quam fuit primorum hominum ante peccatum.

Proinde nunc sanctorum anime defunctorum ideo non habent grauem mortem, qua separate sunt a corporibus suis, quia caro eorum requiescit in spe, quaslibet sine ullo iam sensu contumelias accepisse uideatur. Non enim, sicut Platoni uisum est, corpora obliuione [2 1Kb] desiderant: sed potius, quia meminerunt quid sibi ab eo sit promissum, qui neminem fallit, qui eis etiam de capillorum suorum integritate securitatem dedit , resurrectionem corporum, in quibus multa dura perpessi sunt, nichil in eis ulterius tale sensuri, desiderabiliter et patienter exspectant. Si enim carnem suam non oderant , quando eam sue menti infirmitate resistentem [3 1Kb] , spirituali iure cercebant, quanto magis eam diligunt etiam ipsam spiritualem futuram? Sicut enim spiritus carni seruiens non incongrue carnalis, ita caro spiritui seruiens recte appellabitur spiritualis; non quia in spiritum conuertetur, sicut nonnulli putant ex eo quod scriptum est, Seminatur corpus animale, resurget corpus spirituale  : sed quia spiritui summa et mirabili obtemperandi facilitate [4 1Kb] subdetur, usque ad immortalitatis [5 1Kb] indissolubilis securissimam uoluntatem omni molestie sensu, omni corruptibilitate et tarditate detracta. Non solum enim non erit tale, quale nunc est in quauis optima ualetudine;  sed nec tale quidem, quale fuit in primis hominibus ante peccatum. Qui licet morituri non essent, nisi peccassent; alimentis tamen ut homines utebantur, nondum spiritualia, sed adhuc animalia corpora terrena gestantes. Que licet senio non ueterascerent, ut necessitate perducerentur ad mortem : tamen et alios sumebant cibos preter unam arborem, que fuerat interdicta, non quia ipsa erat malum, sed propter commendandum pure et simplicis obedientie bonum, que magna uirtus est rationalis creature sub Creatore Domino constitute. Nam ubi nullum malum tangebatur, profecto si prohibitum tangeretur, sola inobedientia peccabatur. Alebantur [1 1Kb] ergo aliis que sumebant, ne animalia corpora molestie aliquid esuriendo ac sitiendo sentirent: de ligno autem uite propterea gustabatur, ne mors eis undecumque subreperet, uel senectute confecta [2 1Kb] decursis temporum spatiis interirent: tanquam cetera essent alimento, illud sacramento; ut sic fuisse accipiatur lignum uite in paradiso corporali, sicut in spirituali, hoc est intelligibili paradiso, Sapientia Dei, de qua scriptum est, Lignum uite est [3 1Kb] amplectentibus eam .



CAPUT XXI.---De paradiso, in quo primi homines fuerant, quod recte possit significatione eius spirituale aliquid intelligi, salua ueritate narrationis historice de corporali loco.

Unde nonnulli totum ipsum paradisum, ubi primi homines parentes generis humani sancte Scripture ueritate fuisse narrantur, ad intelligibilia referunt, arboresque illas et ligna fructifera in uirtutes uite moresque conuertunt  : tanquam uisibilia et corporalia illa non fuerint, sed intelligibilium significandorum causa eo modo dicta uel scripta sint. Quasi propterea non potuerit esse paradisus corporalis, quia potest etiam spiritualis intelligi: tanquam ideo non fuerint due mulieres, Agar et Sara, et ex illis duo filii Abrahe, unus de ancilla, alius de libera, quia duo Testamenta in eis figurata dicit Apostolus : aut ideo de nulla petra Moyse percutiente aqua defluxerit , quia potest illic figurata significatione etiam Christus intelligi, eodem apostolo dicente, Petra autem erat Christus . Nemo itaque prohibet intelligere paradisum, uitam beatorum; quatuor eius flumina, quatuor uirtutes, prudentiam, fortitudinem, temperantiam, atque iustitiam; et ligna eius, omnes utiles disciplinas; et lignorum fructus, mores piorum; et lignum uite, ipsam bonorum omnium matrem sapientiam; et lignum scientie boni et mali, transgressi  mandati experimentum. Penam enim peccatoribus bene utique, quoniam iuste, constituit Deus, sed non bono suo experitur homo. Possunt hec etiam in Ecclesia intelligi, ut ea melius accipiamus tanquam prophetica indicia precedentia futurorum: paradisum scilicet ipsam Ecclesiam, sicut de illa legitur in Cantico canticorum : quatuor autem paradisi flumina, quatuor Euangelia; ligna fructifera, sanctos; fructus autem eorum, opera eorum; lignum uite, Sanctum sanctorum, utique Christum; lignum scientie boni et mali, proprium uoluntatis arbitrium. Nec se ipso quippe homo diuina uoluntate contempta nisi perniciose uti potest: atque ita discit, quid intersit, utrum inhereat communi omnibus bono, an proprio delectetur. Se quippe amans donatur sibi, ut inde timoribus meroribusque completus cantet in Psalmo, si tamen mala sua sentit, Ad me ipsum turbata est anima mea : correctusque iam dicat: Fortitudinem meam ad te custodiam . Hec, et si qua alia commodius dici possunt de intelligendo spiritualiter paradiso, nemine prohibente dicantur: dum tamen et illius historie ueritas fidelissima rerum gestarum narratione commendata credatur.



CAPUT XXII.---De corporibus sanctorum post resurrectionem, que sic spiritualia erunt, ut non in spiritum caro uertatur.

Corpora ergo iustorum que in resurrectione futura sunt, neque ullo ligno indigebunt, quo fiat ut nullo morbo uel senectute inueterata moriantur; neque ullis aliis corporalibus alimentis, quibus esuriendi ac sitiendi qualiscumque molestia deuitetur: quoniam certo et omnimodo inuiolabili munere immortalitatis induentur, ut nonnisi uelint, possibilitate, non necessitate uescantur. Quod Angeli quoque uisibiliter et tractabiliter apparentes, non quia indigebant, sed quia uolebant et poterant, ut hominibus congruerent sui ministerii quadam humanitate, fecerunt  . Neque enim in phantasmate Angelos edisse credendum est, quando eos homines hospitio susceperunt : quamuis utrum Angeli essent ignorantibus, consimili nobis indigentia uesci uiderentur. Unde est quod ait angelus in libro Tobie, uidebatis me manducare, sed uisu uestro, uidebatis : id est, necessitate reficiendi corporis, sicut uos facitis, me cibum sumere putabatis. Sed si forte de Angelis aliud credibilius disputari potest, certe fides christiana de ipso Saluatore non dubitat, quod etiam post resurrectionem, iam quidem in spirituali carne, sed tamen uera, cibum ac potum cum discipulis sumpsit . Non enim potestas, sed egestas edendi ac bibendi talibus corporibus auferetur. Unde et spiritualia erunt; non quia corpora esse desistent, sed quia spiritu uiuificante subsistent.



CAPUT XXIII.---Quid intelligendum sit de corpore animali et de corpore spirituali: aut qui moriuntur in Adam, qui uero uiuificantur in Christo.

1. Nam sicut corpora ista, que habent animam uiuentem, nondum spiritum uiuificantem, animalia dicuntur  corpora; nec tamen anime sunt, sed corpora: ita illa spiritualia uocantur corpora; absit tamen ut spiritus ea credamus futura, sed corpora carnis habitura substantiam, sed nullam tarditatem corruptionemque carnalem spiritu uiuificante passura. Tunc iam non terrenus, sed celestis homo erit: non quia corpus quod de terra factum est, non ipsum erit; sed quia dono celesti iam tale erit, ut etiam celo incolendo non amissa natura, sed mutata qualitate conueniat. Primus autem homo de terra terrenus , in animam uiuentem factus est, non in spiritum uiuificantem, quod ei per obedientie meritum seruabatur. Ideo corpus eius, quod cibo ac potu egebat, ne fame afficeretur ac siti, et non immortalitate illa absoluta atque indissolubili, sed ligno uite a mortis necessitate prohibebatur, atque in iuuentutis flore tenebatur, non spirituale, sed animale fuisse, non dubium est: nequaquam tamen moriturum, nisi in Dei predicentis minantisque sententiam delinquendo corruisset. Et alimentis quidem etiam extra paradisum non negatis, a ligno tamen uite prohibitus, traditus esset tempori uetustatique finiendus [1 1Kb] , in ea duntaxat uita, quam in corpore licet animali, donec spirituale obedientie merito fieret, posset in paradiso, nisi peccasset, habere perpetuam. Quapropter, etiamsi mortem istam manifestam, qua fit anime a corpore separatio, intelligamus simul significatam in eo quod Deus dixerat, Qua die ederitis ex illo, morte moriemini ; non ideo debet absurdum uideri, quia non eo prorsus die a corpore sunt soluti, quo cibum interdictum mortiferumque sumpserunt. Eo quippe die mutata in deterius uitiataque natura, atque a ligno uite separatione iustissima, mortis in eis etiam corporalis necessitas facta est, cum qua nos necessitate nati sumus Propter quod Apostolus non ait, Corpus quidem moriturum est propter peccatum; sed ait, Corpus quidem mortuum est propter peccatum, spiritus autem uita est propter iustitiam. Deinde subiungit: Si autem Spiritus eius qui suscitauit Christum a mortuis, habitat in uobis; qui suscitauit Christum a mortuis, uiuificabit et mortalia corpora uestra, per inhabitantem Spiritum eius in uobis . Tunc ergo erit corpus in spiritum uiuificantem, quod nunc est in animam uiuentem; et tamen mortuum dicit Apostolus, quia iam moriendi necessitate constrictum est. Tunc autem ita erat in animam uiuentem, quamuis non in spiritum uiuificantem, ut tamen mortuum dici recte non posset; quia nisi perpetratione peccati necessitatem moriendi habere non posset. Cum uero Deus et dicendo, Adam, ubi es? mortem significauerit anime, que facta est illo deserente; et dicendo, Terra es, et in terram ibis , mortem significauerit corporis, que illi fit anima discedente [2 1Kb] : propterea de morte secunda nichil dixisse credendus est, quia occultam esse uoluit propter dispensationem Testamenti  noui, ubi secunda mors apertissime declaratur; ut prius ista mors prima, que communis est omnibus, proderetur ex illo uenisse peccato, quod in uno commune factum est omnibus: mors uero secunda non utique communis est omnibus, propter eos qui secundum propositum uocati sunt [1 1Kb] , quos ante presciuit, et predestinauit, sicut ait Apostolus, conformes imaginis Filii sui, ut sit ipse primogenitus in multis fratribus , quos a secunda morte per Mediatorem Dei gratia liberauit [2 1Kb]

2. In corpore ergo animali primum hominem factum, sic Apostolus loquitur. uolens enim ab spirituali quod in resurrectione futurum est, hoc quod nunc est animale discernere: Seminatur, inquit, in corruptione, surget in incorruptione; seminatur in contumelia, surget in gloria; seminatur in infirmitate, surget in uirtute; seminatur corpus animale, surget corpus spirituale. Deinde ut hoc probaret, Si est, inquit, corpus animale, est et spirituale. Et ut quid esset corpus animale ostenderet, Sic, inquit, scriptum est: Factus est primus homo in animam uiuentem. Isto igitur modo uoluit ostendere quid sit corpus animale, quamuis Scriptura non dixerit de primo homine, qui est appellatus Adam, quando illi [3 1Kb] anima flatu Dei creata est, Et factus est homo in corpore animali; sed, Factus est homo in animam uiuentem . In eo ergo quod scriptum est, Factus est primus homo in animam uiuentem, uoluit Apostolus intelligi corpus hominis animale. Spirituale autem quemadmodum intelligendum esset, ostendit addendo, Nouissimus autem Adam in spiritum uiuificantem: procul dubio Christum significans, qui iam ex mortuis ita resurrexit, ut mori omnino deinceps non possit. Denique sequitur et dicit: Sed non primum quod spirituale est, sed quod animale; postea, spirituale. Ubi multo apertius declarauit, se animale corpus insinuasse in eo quod scriptum est, factum esse primum hominem in animam uiuentem: spirituale autem in eo quod ait, Nouissimus Adam in spiritum uiuificantem. Prius est enim animale corpus, quale habuit primus Adam, quamuis non moriturum, nisi peccasset; quale nunc habemus et nos, hactenus eius mutata uitiataque natura, quatenus in illo, posteaquam peccauit, effectum est, unde haberet iam moriendi necessitatem; quale pro nobis etiam Christus primitus habere dignatus est, non quidem necessitate, sed potestate: postea uero spirituale, quale iam precessit in Christo tanquam in capite nostro, secuturum est autem in membris eius ultima resurrectione mortuorum.

3. Adiungit deinde Apostolus duorum istorum hominum euidentissimam differentiam, dicens: Primus homo de terra, terrenus; secundus homo de celo, celestis. Qualis terrenus, tales et terreni: qualis celestis,  tales et celestes. Et quomodo induimus imaginem terrem. induamus et imaginem eius qui de celo est . Hoc Apostolus ita posuit, ut nunc quidem in nobis secundum Sacramentum regenerationis fiat; sicut alibi dicit, Quotquot in Christo baptizati estis, Christum induistis : re autem ipsa tunc perficietur, cum et in nobis quod est animale nascendo, spirituale factum fuerit resurgendo. Ut enim eius itidem uerbis utar, Spe salui facti sumus . Induimus autem imaginem terreni hominis propagatione preuaricationis et mortis, quam nobis intulit generatio: sed induimus imaginem celestis hominis gratia indulgentie uiteque perpetue, quod nobis prestat regeneratio, nonnisi per Mediatorem Dei et hominum hominem Iesum Christum : quem celestem hominem uult intelligi, quia de celo uenit, ut terrene mortalitatis corpore uestiretur, quod celesti immortalitate uestiret. Celestes uero ideo appellat et alios, quia fiunt per gratiam membra eius, ut cum illis sit unus Christus, uelut caput et corpus  . Hoc in eadem Epistola euidentius ita ponit: Per hominem mors, et per hominem resurrectio mortuorum. Sicut enim in Adam omnes moriuntur, sic et in Christo omnes uiuificabuntur . Iam utique in corpore spirituali, quod erit in spiritum uiuificantem. Non quia omnes qui in Adam moriuntur, membra erunt Christi ; sed ideo dictum est, omnes atque omnes, quia sicut nemo corpore animali nisi in Adam moritur, ita nemo corpore spirituali nisi in Christo uiuificatur. Proinde nequaquam putandum est, nos in resurrectione tale corpus habituros, quale habuit homo primus ante peccatum. Neque illud quod dictum est, Qualis terrenus, tales et terreni; secundum illud intelligendum est, quod factum est admissione peccati. Non enim existimandum est, eum prius quam peccasset, spirituale corpus habuisse, et peccati merito in animale mutatum. Ut enim hoc putetur, parum attenduntur tanti uerba doctoris, qui ait, Si est corpus animale, est et spirituale; sicut scriptum est, Factus est primus homo Adam in animam uiuentem. Numquid hoc post peccatum factum est, cum sit ista hominis prima conditio, de qua beatissimus Apostolus ad corpus animale monstrandum, hoc testimonium Legis assumpsit?



CAPUT XXIu.---Qualiter accipienda sit uel illa insufflatio, in qua primus homo factus est in animam uiuentem; uel illa quam Dominus fecit, dicens, Accipite Spiritum sanctum.

1. Unde et illud parum considerate quibusdam uisum est, in eo quod legitur, Inspirauit Deus in faciem eius spiritum uite, et factus est homo in animam uiuentem , non tunc animam primo homini datam,  sed eam que iam inerat, Spiritu sancto uiuificatam. Mouet enim eos, quod Dominus iehsu posteaquam resurrexit a mortuis, insufflauit, dicens discipulis suis, Accipite Spiritum sanctum . Unde tale aliquid existimant factum, quale tunc factum est: quasi et hic secutus Euangelista dixerit, Et facti sunt in animam uiuentem. Quod quidem si dictum esset, hoc intelligeremus, quod animarum quedam uita sit Spiritus Dei, sine quo anime rationales mortue deputande sunt, quamuis earum presentia uiuere corpora uideantur. Sed non ita factum, quando est conditus homo, satis ipsa libri uerba testantur, que ita se habent: Et formauit Deus hominem puluerem de terra [1 1Kb] . Quod quidam planius interpretandum putantes dixerunt, Et finxit Deus hominem de limo terre. Quoniam superius dictum fuerat, Fons autem ascendebat de terra, et irrigabat omnem faciem terre : ut ex hoc limus intelligendus uideretur, humore scilicet terraque concretus. Ubi enim hoc dictum est, continuo sequitur, Et formauit Deus hominem puluerem de terra: sicut greci codices habent, unde in latinam linguam Scriptura ista conuersa est  . Siue autem formauit, siue finxit, quis dicere uoluerit, quod grece dicitur , ad rem nichil interest: magis tamen proprie dicitur, finxit. Sed ambiguitas uisa est deuitanda eis, qui formauit dicere maluerunt, eo quod in latina lingua illud magis obtinuit consuetudo, ut hi dicantur fingere, qui aliquid mendacio simulante componunt [2 1Kb] . Hunc igitur formatum hominem de terre puluere, siue limo ; hunc, inquam, ut expressius dicam, sicut Scriptura locuta est, puluerem de terra, animale corpus factum esse docet Apostolus, cum animam accepit. Et factus est iste homo in animam uiuentem: id est, formatus iste puluis factus est in animam uiuentem.

2. Iam, inquiunt, habebat animam, alioquin non appellaretur homo: quoniam homo non est corpus solum, uel anima sola, sed qui ex anima constat et corpore. Hoc quidem uerum est, quod non totus homo, sed pars melior hominis anima est; nec totus homo corpus, sed inferior hominis pars est: sed cum est utrumque coniunctum simul, habet hominis nomen; quod tamen et singula non amittunt, etiam cum de singulis loquimur. Quis enim dicere prohibetur quotidiani quadam lege sermonis, Homo ille defunctus est, et nunc in requie est uel in penis; cum de anima sola possit hoc dici: et, Illo aut illo loco homo ille sepultus est; cum hoc nisi de solo corpore non possit intelligi? An dicturi sunt, sic loqui Scripturam  non solere diuinam? Imo uero illa ita nobis in hoc attestatur, ut etiam cum duo ista coniuncta sunt et uiuit homo, tamen etiam singula hominis uocabulo appellet; animam scilicet interiorem hominem, corpus uero exteriorem hominem uocans , tanquam duo sint homines, cum simul utrumque sit homo unus. Sed intelligendum est, secundum quid dicatur homo ad imaginem Dei, et homo terra atque iturus in terram. Illud enim secundum animam rationalem dicitur, qualem Deus insufflando, uel, si commodius dicitur, inspirando indidit homini, id est hominis corpori: hoc autem secundum corpus, qualem hominem Deus finxit ex puluere, cui data est anima, ut fieret corpus animale, id est homo in animam uiuentem.

3. Quapropter in eo quod Dominus fecit, quando insufflauit dicens, Accipite Spiritum sanctum, nimirum hoc intelligi uoluit, quod Spiritus sanctus non tantum sit Patris, uerum etiam Unigeniti ipsius Spiritus. Idem ipse quippe Spiritus est et Patris et Filii, cum quo est Trinitas Pater et Filius et Spiritus sanctus, non creatura, sed Creator. Neque enim flatus ille corporeus de carnis ore procedens substantia erat Spiritus sancti atque natura, sed potius significatio, qua intelligeremus, ut dixi, Spiritum sanctum Patri esse Filioque communem: quia non sunt eis singulis singuli, sed unus amborum est. Semper autem iste Spiritus in Scripturis sanctis greco uocabulo dicitur, sicut eum et hoc loco Dominus appellauit, quando eum corporalis sui oris flatu significans, discipulis suis dedit: et locis omnibus diuinorum eloquiorum non mihi aliter unquam nuncupatus occurrit. Hic uero, ubi legitur, Et finxit Deus hominem puluerem de terra, et insufflauit, siue inspirauit in faciem eius spiritum uite; non ait grecus , quod solet dici Spiritus sanctus, sed : quod nomen in creatura quam in Creatore frequentius legitur: unde nonnulli etiam Latini, propter differentiam, hoc uocabulum non spiritum, sed flatum appellare maluerunt. Hoc enim est in greco etiam illo loco apud Isaiam, ubi Deus dicit, Omnem flatum ego feci , omnem animam sine dubitatione significans. Quod itaque grece dicitur, nostri aliquando flatum, aliquando spiritum, aliquando inspirationem, uel adspirationem, quando etiam Dei dicitur, interpretati sunt [1 1Kb] : , uero nunquam nisi spiritum; siue hominis, de quo ait Apostolus, Quis enim scit hominum que sunt hominis, nisi spiritus hominis qui in ipso est ? siue pecoris, sicut in Salomonis libro scriptum est, Quis scit si spiritus hominis ascendat sursum in celum, et spiritus pecoris descendat deorsum in terram ? siue istum corporeum, qui etiam uentus dicitur: nam eius hoc nomen est, ubi in Psalmo canitur, Ignis, grando, nix, glacies, spiritus tempestatis : siue iam non creatum, sed Creatorem, sicut est de quo dicit Dominus in Euangelio,  Accipite Spiritum sanctum; eum corporei [1 1Kb] sui oris significans flatu. Et ubi ait, Ite, baptizate omnes gentes in nomine Patris et Filii et Spiritus sancti : ubi ipsa Trinitas excellentissime et euidentissime commendata est. Et ubi legitur, Deus spiritus est . Et aliis plurimis sacrarum Litterarum locis. In his quippe omnibus testimoniis Scripturarum, quantum ad Grecos attinet, non uidemus scriptum esse, sed : quantum autem ad Latinos, non flatum, sed spiritum. Quapropter in eo quod scriptum est, Inspirauit, uel, si magis proprie dicendum est, Insufflauit in faciem eius spiritum uite; si grecus non , sicut ibi legitur, sed posuisset, nec sic esset consequens, ut Creatorem Spiritum, qui proprie dicitur in Trinitate Spiritus sanctus, intelligere cogeremur: quandoquidem , ut dictum est, non solum de Creatore, sed etiam de creatura dici solere manifestum est.

4. Sed cum dixisset, inquiunt, spiritum, non adderet uite, nisi illic [2 1Kb] Spiritum sanctum uellet intelligi: et cum dixisset, Factus est homo in animam, non adderet, uiuentem, nisi anime uitam significaret, que illi diuinitus impertitur dono Spiritus Dei. Cum enim uiuat anima, inquiunt, proprio sue uite modo, quid opus erat addere uiuentem, nisi ut ea uita intelligeretur, que illi per Spiritum sanctum datur? Hoc quid est aliud, nisi diligenter pro humana suspicione contendere, et Scripturas sanctas negligenter attendere? Quid enim magnum erat non ire longius, sed in eodem libro ipso paulo superius legere, Producat terra animam uiuentem ; quando animalia terrestria cuncta creata sunt? Deinde aliquantis interpositis, in eodem tamen ipso libro, quid magnum erat aduertere quod scriptum est, Et omnia que habent spiritum uite, et omnis qui erat super aridam, mortuus est ; cum insinuaret omnia que uiuebant in terra periisse diluuio? Si ergo et animam uiuentem, et spiritum uite etiam in pecoribus inuenimus, sicut loqui diuina Scriptura consueuit; et cum hoc quoque loco, ubi legitur, Omnia que habent spiritum uite, non grecus , sed dixerit: cur non dicimus, Quid opus erat ut adderet, uiuentem, cum anima nisi uiuat esse non possit? aut, Quid opus erat ut adderet, uite, cum dixisset spiritum? Sed intelligimus spiritum uite, et animam uiuentem Scripturam suo more dixisse, cum animalia, id est corpora animata, uellet intelligi, quibus inesset per animam perspicuus iste etiam corporis sensus. In hominis autem conditione obliuiscimur, quemadmodum loqui Scriptura consueuerit, cum suo prorsus more locuta sit: quo insinuaret hominem etiam rationali anima accepta, quam non sicut aliarum carnium aquis et terra producentibus, sed Deo flante creatam uoluit intelligi; sic tamen factum, ut in corpore animali, quod fit anima in eo uiuente, sicut illa animalia uiueret, de quibus dixit, Producat terra animam uiuentem: et que itidem dicit habuisse in se  spiritum uite; ubi etiam in greco non dixit , sed : non utique Spiritum sanctum, sed eorum animam tali exprimens nomine.

5. Sed enim Dei flatus, inquiunt, Dei ore exisse intelligitur, quem si animam crediderimus, consequens erit ut eiusdem fateamur esse substantie, paremque illius Sapientie, que dicit, Ego ex ore Altissimi prouidi . Non quidem dixit Sapientia ore Dei efflatam se fuisse, sed ex eius ore prodisse. Sicut autem nos possumus, non de nostra natura qua homines sumus, sed de isto ere circumfuso, quem spirando ac respirando ducimus ac reducimus [1 1Kb] , flatum facere cum sufflamus: ita omnipotens Deus, non de sua natura, neque de subiacenti creatura, sed etiam de nichilo potuit facere flatum, quem corpori hominis inserendo inspirasse uel insufflasse conuenientissime dictus est, incorporeus incorporeum, sed immutabilis mutabilem; quia non creatus creatum. uerumtamen ut sciant isti, qui de Scripturis loqui uolunt, et Scripturarum locutiones non aduertunt, non hoc solum dici exire ex ore Dei, quod est equalis eiusdemque nature, audiant, uel legant quod Deo dicente scriptum est: Quoniam tepidus es, et neque calidus neque frigidus, incipiam te euomere ex ore meo .

6. Nulla itaque causa est, cur apertissime loquenti resistamus Apostolo, ubi ab spirituali corpore corpus animale discernens, id est, ab illo in quo futuri sumus, hoc in quo nunc sumus, ait: Seminatur corpus animale, surget corpus spirituale: si est corpus animale, est et spirituale, sicut scriptum est, Factus est primus homo Adam in animam uiuentem, nouissimus Adam in spiritum uiuificantem. Sed non primum quod spirituale est, sed quod animale; postea, quod spirituale. Primus homo de terra, terrenus; secundus homo de celo, celestis. Qualis terrenus, tales et terreni: qualis celestis, tales et celestes. Et quomodo induimus imaginem terreni, induamus et imaginem eius qui de celo est . De quibus omnibus apostolicis uerbis superius locuti sumus. Corpus igitur animale, in quo primum hominem Adam factum esse dicit Apostolus, sic erat factum, non ut mori omnino non posset; sed ut non moreretur, nisi homo peccasset. Nam illud quod spiritu uiuificante spirituale erit et immortale, mori omnino non poterit. Sicut anima creata est immortalis, que licet peccato mortua perhibeatur carens quadam uita sua, hoc est Dei Spiritu, quo etiam sapienter et beate uiuere poterat: tamen propria quadam, licet misera, uita sua non desinit uiuere; quia immortalis est creata. Sicut etiam desertores angeli, licet secundum quemdam modum mortui sint peccando; quia fontem uite deseruerunt, qui Deus est, quem potando, sapienter beateque poterant uiuere: tamen non sic mori potuerunt, ut omnnio desisterent uiuere atque sentire; quoniam immortales creati sunt: atque ita in secundam mortem post ultimum precipitabuntur iudicium, ut nec illic uita careant; quandoquidem etiam sensu,  cum in doloribus futuri sunt, non carebunt. Sed homines ad Dei gratiam pertinentes ciues sanctorum Angelorum in beata uita manentium, ita spiritualibus corporibus induentur, ut neque peccent amplius, neque moriantur: ea tamen immortalitate uestiti, que, sicut Angelorum, nec peccato possit auferri; natura quidem manente carnis, sed nulla omnino carnali corruptibilitate uel tarditate remanente.

7. Sequitur autem questio necessario pertractanda, et Domino Deo ueritatis adiuuante soluenda. Si libido membrorum inobedientium ex peccato inobedientie  in illis primis hominibus, cum illos diuina gratia deseruisset, exorta est; unde in suam nuditatem oculos aperuerunt, id est, eam curiosius aduerterunt, et quia impudens motus uoluntatis arbitrio resistebat, pudenda texerunt: quomodo essent filios propagaturi, si, ut creati fuerant, sine preuaricatione mansissent. Sed quia et liber iste claudendus est, nec tanta questio in sermonis angustias coarctanda, in eum qui sequitur, commodiore dispositione differatur. [1 1Kb]



LIBER QUARTUS DECIMUS  . Rursum de primi hominis peccato, ex quo uite carnalis et uitiosorum affectuum causam profluxisse docet Augustinus: sed presertim libidinis erubescende malum penam inobedientie reciprocam esse ostendit, et quomodo, si non peccasset homo, filios fuisset absque libidine propagaturus, inquirit.



CAPUT PRIMUM.---Per inobedientiam primi hominis in secunde mortis perpetuitatem ruituros omnes fuisse, nisi multos Dei gratia liberaret.


Diximus iam in superioribus libris ad humanum genus, non solum nature similitudine sociandum, uerum etiam quadam cognationis necessitudine in unitatem concordem pacis uinculo colligandum, ex homine uno Deum uoluisse homines instituere: neque hoc genus fuisse in singulis quibusque moriturum, nisi duo primi, quorum creatus est unus ex nullo, altera ex illo, id inobedientia meruissent: a quibus admissum est tam grande peccatum, ut in deterius eo natura mutaretur humana, etiam in posteros obligatione peccati et mortis necessitate transmissa. Mortis autem regnum in homines usque adeo dominatum est, ut omnes in secundam quoque mortem, cuius nullus est finis, pena debita precipites ageret, nisi inde quosdam indebita Dei gratia liberaret. Ac per hoc factum est, ut cum tot tanteque gentes per terrarum orbem diuersis ritibus moribusque uiuentes, multiplici linguarum, armorum, uestium sint uarietate distincte; non tamen amplius quam duo quedam genera humane societatis existerent, quas ciuitates duas secundum Scripturas nostras merito appellare possimus. Una quippe est hominum secundum carnem, altera secundum spiritum uiuere in sui cuiusque generis pace uolentium; et cum id quod expetunt assequuntur, in sui cuiusque generis pace uiuentium.



CAPUT II.---De uita carnali, que non ex corporis tantum, sed etiam ex animi sit intelligenda uitiis.

1. Prius ergo uidendum est, quid sit secundum carnem, quid secundum spiritum uiuere. Quisquis enim hoc quod diximus prima fronte inspicit, uel non recolens, uel minus aduertens quemadmodum Scripture sancte loquantur, potest putare philosophos quidem Epicureos secundum carnem uiuere, quia summum bonum hominis in corporis uoluptate posuerunt;  et si qui alii sunt, qui quoquo modo corporis bonum, summum bonum esse hominis opinati sunt; et omne eorum uulgus, qui non aliquo dogmate, uel eo modo philosophamur, sed procliues ad libidinem, nisi ex uoluptatibus, quas corporeis sensibus capiunt, gaudere nesciunt: Stoicos autem, qui summum bonum hominis in animo ponunt, secundum spiritum uiuere; quia et hominis animus quid est, nisi spiritus? Sed sicut loquitur Scriptura diuina, secundum carnem uiuere utrique monstrantur. Carnem quippe appellat, non solum corpus terreni atque mortalis animantis: ueluti cum dicit, Non omnis caro eadem caro; sed alia quidem hominis, alia autem caro pecoris, alia uolucrum, alia piscium : sed aliis multis modis significatione huius nominis utitur, inter quos uarios locutionis modos sepe etiam ipsum hominem, id est naturam hominis, carnem nuncupat, modo locutionis a parte totum [1 1Kb] , quale est, Ex operibus legis non iustificabitur omnis caro . Quid enim uoluit intelligi, nisi omnis homo? Quod apertius paulo post ait, In lege nemo iustificatur [2 1Kb] : et ad Galatas, Scientes quia non iustificabitur [3 1Kb] homo ex operibus legis , Secundum hoc intelligitur, Et uerbum caro factum est : id est, homo. Quod non recte accipientes quidam  , putauerunt Christo humanam animam defuisse. Sicut enim a toto pars accipitur, ubi Marie Magdalene uerba in Euangelio leguntur dicentis, Abstulerunt Dominum meum, et nescio ubi posuerunt eum ; cum de sola Christi carne loqueretur, quam sepultam de monumento putabat ablatam: ita et a parte totum, carne nominata intelligitur homo; sicuti ea sunt que supra commemorauimus.

2. Cum igitur multis modis, quos perscrutari et colligere longum est, diuina Scriptura nuncupet carnem:  quid sit secundum carnem uiuere  ut indagare possimus, inspiciamus diligenter illum locum Epistole Pauli apostoli, quam scripsit ad Galatas, ubi ait, Manifesta autem sunt opera carnis, que sunt adulteria, fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes, et his similia; que predico uobis, sicut et predixi, quoniam qui talia agunt, regnum Dei non possidebunt . Iste totus Epistole apostolice locus, quantum ad rem presentem satis esse uidebitur, consideratus, poterit hanc dissoluere questionem, quid sit secundum carnem uiuere. In operibus namque carnis, que manifesta esse dixit, eaque commemorata damnauit, non illa tantum inuenimus, que ad uoluptatem pertinent carnis, sicuti sunt fornicationes, immunditie, luxurie, ebrietates, comessationes; uerum etiam illa quibus animi uitia demonstrantur a uoluptate carnis aliena. Quis enim seruitutem que idolis exhibetur, ueneficia, inimicitias, contentiones, emulationes, animositates, dissensiones, hereses, inuidias, non potius intelligat animi uitia esse quam carnis? Quandoquidem fieri potest, ut propter idololatriam uel heresis alicuius errorem a uoluptatibus carnis temperetur: et tamen etiam tunc homo, quamuis carnis libidines continere atque cohibere uideatur, secundum carnem uiuere hac apostolica auctoritate conuincitur; et in eo quod abstinet a uoluptatibus carnis, damnabilia opera carnis agere demonstratur. Quis inimicitias non in animo habeat? aut quis ita loquatur, ut inimico suo, uel quem putat inimicum, dicat, Malam carnem, ac non potius, Malum animum habes aduersum me? Postremo sicut carnalitates, ut ita dicam, si quis audisset, non dubitasset carni tribuere; ita nemo dubitat animositates ad animum pertinere: cur ergo hec omnia et his similia Doctor Gentium in fide et ueritate opera carnis appellat, nisi quia eo locutionis modo, quo totum significatur a parte, ipsum hominem uult nomine carnis intelligi?



CAPUT III.---Peccati causam ex anima, non ex carne prodiisse, et corruptionem ex peccato contractam, non peccatum esse, sed penam.

1. Quod si quisquam dicit, carnem causam esse in malis moribus quorumcumque uitiorum, eo quod anima carne affecta sic uiuit; profecto non uniuersam hominis naturam diligenter aduertit. Nam corpus quidem corruptibile aggrauat animam . Unde etiam idem apostolus agens de hoc corruptibili corpore, de quo paulo ante dixerat, Etsi exterior homo noster corrumpitur : Scimus, inquit, quia si terrena nostra domus habitationis [1 1Kb] dissoluatur, edificationem habemus ex Deo, domum non manufactam eternam in celis. Etenim in hoc ingemiscimus, habitaculum nostrum quod de celo est superindui cupientes: si tamen et induti [2 1Kb] , non  nudi inueniamur. Etenim qui sumus [1 1Kb] in hac habitatione, ingemiscimus grauati: eo quod nolumus exspoliari, sed superuestiri, ut absorbeatur mortale a uita . Et aggrauamur ergo corruptibili corpore, et ipsius aggrauationis causam, non naturam substantiamque corporis, sed eius corruptionem scientes, nolumus corpore exspoliari, sed eius immortalitate uestiri. Et tunc enim erit  , sed quia corruptibile non erit, non grauabit. Aggrauat ergo nunc animam corpus corruptibile, et deprimit terrena inhabitatio sensum multa cogitantem . uerumtamen qui omnia anime mala ex corpore putant accidisse, in errore sunt. [2 1Kb]

2. Quamuis enim uirgilius Platonicam uideatur luculentis uersibus explicare sententiam, dicens,

Igneus est ollis [3 1Kb] uigor et celestis origo
Seminibus, quantum non noxia corpora tardant,
Terrenique hebetant artus moribundaque membra;
omnesque illas notissimas quatuor animi perturbationes, cupiditatem, timorem, letitiam, tristitiam, quasi origines omnium peccatorum atque uitiorum uolens intelligi ex corpore accidere, subiungat et dicat,

Hinc metuunt cupiuntque, dolent gaudentque, nec auras
Suspiciunt, clause tenebris et carcere ceco: 
tamen aliter se habet fides nostra. Nam corruptio corporis, que aggrauat animam, non peccati primi est causa, sed pena; nec caro corruptibilis animam peccatricem, sed anima peccatrix fecit esse corruptibilem carnem. Ex qua corruptione carnis licet existant quedam incitamenta uitiorum, et ipsa desideria uitiosa: non tamen omnia uite inique uitia tribuenda sunt carni, ne ab his omnibus purgemus diabolum, qui non habet carnem. Etsi enim diabolus fornicator uel ebriosus, uel si quid huiusmodi mali est quod ad carnis pertinet uoluptates, non potest dici, cum sit etiam talium peccatorum suasor et instigator occultus: est tamen maxime superbus atque inuidus. Que illum uitiositas sic obtinuit, ut propter hanc esset in carceribus caliginosi huius eris eterno supplicio destinatus  . Hec autem uitia que tenent in diabolo principatum, carni tribuit Apostolus, quam certum est diabolum non habere. Dicit enim, inimicitias, contentiones, emulationes, animositates, inuidias, opera esse carnis : quorum omnium malorum caput atque origo superbia est, que sine carne regnat in diabolo. Quis autem illo est inimicior sanctis? quis aduersus eos contentiosior, animosior et magis emulus atque inuidus inuenitur? Et hec omnia cum habeat sine carne, quomodo sunt ista opera carnis, nisi quia opera sunt hominis, quem, sicut dixi, nomine carnis appellat? Non enim habendo carnem, quam non habet diabolus; sed uiuendo secundum se ipsum, hoc est secundum hominem, factus est homo similis diabolo: quia et ille secundum se ipsum  uiuere uoluit, quando in ueritate non stetit; ut non de Dei, sed de suo, mendacium loqueretur, qui non solum mendax, uerum etiam mendacii pater est . Primus est quippe mentitus, et a quo peccatum, ab illo cepit esse mendacium.



CAPUT Iu.---Quid sit secundum hominem, quidue secundum Deum uiuere.

1. Cum ergo uiuit homo secundum hominem, non secundum Deum, similis est diabolo. Quia nec angelo secundum angelum, sed secundum Deum uiuendum fuit, ut staret in ueritate, et ueritatem de illius, non de suo mendacium loqueretur. Nam et de homine alio loco idem apostolus ait, Si autem ueritas Dei in meo mendacio abundauit . Meum [1 1Kb] dixit mendacium, ueritatem Dei. Cum itaque uiuit homo secundum ueritatem, non uiuit secundum se ipsum, sed secundum Deum. Deus est enim qui dixit, Ego sum ueritas . Cum uero uiuit secundum se ipsum, hoc est secundum hominem, non secundum Deum, profecto secundum mendacium uiuit: non quia homo ipse mendacium est, cum sit eius auctor et creator Deus, qui non est utique auctor creatorque mendacii; sed quia homo ita factus est rectus, ut non secundum se ipsum, sed secundum eum a quo factus est, uiueret; id est, illius potius, quam suam faceret uoluntatem: non autem ita uiuere, quemadmodum est factus ut uiueret, hoc est mendacium. Beatus quippe uult esse, etiam non sic uiuendo ut possit esse. Quid est ista uoluntate mendacius? Unde non frustra dici potest, omne peccatum esse mendacium. Non enim fit peccatum, nisi ea uoluntate, qua uolumus ut bene sit nobis, uel nolumus ut male sit nobis. Ergo mendacium est, quod cum fiat ut bene sit nobis, hinc potius male est nobis; uel cum fiat ut melius sit nobis, hinc potius peius est nobis. Unde hoc, nisi quia de Deo potest bene esse homini, quem delinquendo deserit; non de se ipso, secundum quem uiuendo delinquit?

2. Quod itaque diximus, hinc exstitisse ciuitates duas diuersas inter se atque contrarias, quod alii secundum carnem, alii secundum spiritum uiuerent; potest etiam isto modo dici quod alii secundum hominem, alii secundum Deum uiuant. Apertissime quippe Paulus ad Corinthios dicit: Cum enim inter uos sint emulatio et contentio, nonne carnales estis, et secundum hominem ambulatis ? Quod ergo est ambulare secundum hominem, hoc est esse carnalem; quod a carne, id est a parte hominis, intelligitur homo. Eosdem ipsos quippe dixit superius animales, quos postea carnales, ita loquens: Quis enim scit, inquit, hominum que sunt hominis, nisi spiritus hominis, qui in ipso est? Sic et que Dei sunt, nemo scit nisi Spiritus Dei. Nos autem, inquit, non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis; que et loquimur, non in sapientie humane doctis uerbis, sed doctis spiritu [2 1Kb] , spiritualibus spiritualia comparantes. Animalis autem homo non percipit que sunt Spiritus Dei: stultitia est  enim illi . Talibus igitur, id est animalibus, paulo post dicit, Et ego, fratres, non potui loqui uobis quasi spiritualibus, sed quasi carnalibus . Et illud ex hoc eodem loquendi modo intelligitur, id est [1 1Kb] , a parte totum. Et ab anima namque, et a carne, que sunt partes homin, is potest totum significari, quod est homo; atque ita non est aliud animalis homo, aliud carnalis; sed idem ipsum est utrumque, id est, secundum hominem uiuens homo. Sicut non aliud quam homines significantur, siue ubi legitur, Ex operibus legis non iustificabitur omnis caro : siue quod scriptum est, Septuaginta quinque anime  descenderunt cum Iacob in Egyptum . Et ibi enim per omnem carnem omnis homo, et ibi per septuaginta quinque animas septuaginta quinque homines intelliguntur. Et quod dictum est, Non in sapientie humane doctis uerbis, potuit dici, Non in sapientie carnalis: sicut quod dictum est, Secundum hominem ambulatis; potuit dici, Secundum carnem. Magis autem hoc apparuit in his que subiunxit: Cum enim quis dicat, Ego sum Pauli; alius autem, Ego Apollo: nonne homines estis ? Quod dicebat, Animales estis, et, Carnales estis; expressius dixit, Homines estis: quod est, Secundum hominem uiuitis, non secundum Deum; secundum quem si uiueretis, dii essetis.



CAPUT u.---Quod de corporis animeque natura tolerabilior quidem Platonicorum quam Manicheorum sit opinio; sed et ipsi reprobantur, quoniam uitiorum causas nature carnis adscribunt.

Non igitur opus est in peccatis uitiisque nostris ad Creatoris iniuriam carnis accusare naturam, que in genere atque ordine suo bona est: sed deserto Creatore bono, uiuere secundum creatum bonum, non est bonum; siue quisque secundum carnem, siue secundum animam, siue secundum totum hominem, qui constat ex anima et carne , eligat uiuere. Nam qui uelut summum bonum laudat anime naturam, et tanquam malum naturam carnis accusat, profecto et animam carnaliter appetit, et carnem carnaliter fugit: quoniam id uanitate sentit humana, non ueritate diuina. Non quidem Platonici, sicut Manichei desipiunt, ut tanquam mali naturam terrena corpora detestentur  ; cum omnia elementa, quibus iste mundus uisibilis contrectabilisque compactus est, qualitatesque eorum Deo artifici tribuant, uerumtamen ex terrenis artubus moribundisque membris sic affici animas opinantur, ut hinc eis sint morbi cupiditatum et timorum et letitie siue tristitie: quibus quatuor uel perturbationibus, ut Cicero appellat  uel passionibus, ut plerique, uerbum e uerbo greco exprimunt  , omnis  humanorum morum uitiositas continetur. Quod si ita est, quid est quod Aeneas apud uirgilium, cum audisset a patre apud inferos, animas rursus ad corpora redituras, hanc opinionem miratur, exclamans:

O pater, anne aliquas ad celum hinc ire putandum est
Sublimes animas, iterumque ad tarda reuerti
Corpora? Que lucis miseris tam dira cupido? 
Numquidnam hec tam dira cupido ex terrenis artubus moribundisque membris adhuc inest animarum illi predicatissime puritati? Nonne ab huiusmodi corporeis, ut dicit, pestibus omnibus eas asserit esse purgatas, cum rursus incipiunt in corpora uelle reuerti? Unde colligitur, etiamsi ita se haberet, quod est omnino uanissimum, uicissim alternans incessabiliter euntium atque redeuntium animarum mundatio et inquinatio, non potuisse ueraciter dici, omnes culpabiles atque uitiosos motus animarum eis ex terrenis corporibus inolescere: siquidem secundum ipsos illa, ut locutor nobilis ait, dira cupido usque adeo non est ex corpore, ut ab omni corporea peste [1 1Kb] purgatam, et extra omne corpus animam constitutam, ipsam compellat esse in corpore. Unde etiam, illis fatentibus, non ex carne tantum afficitur anima, ut cupiat, metuat, letetur, egrescat [2 1Kb] ; uerum etiam ex se ipsa his potest motibus agitari.



CAPUT uI.---De qualitate uoluntatis humane, sub cuius iudicio affectiones animi aut praue habentur, aut recte.

Interest autem qualis sit uoluntas hominis: quia si peruersa est, peruersos habebit hos motus; si autem recta est, non solum inculpabiles, uerum etiam laudabiles erunt. uoluntas est quippe in omnibus: imo omnes nichil aliud quam uoluntates sunt. Nam quid est cupiditas et letitia, nisi uoluntas in eorum consensionem [3 1Kb] que uolumus? et quid est metus atque tristitia, nisi uoluntas in dissensionem ab his que nolumus? Sed cum consentimus appetendo ea que uolumus, cupiditas; cum autem consentimus fruendo his que uolumus, letitia uocatur. Itemque cum dissentimus ab eo quod accidere nolumus, talis uoluntas metus est; cum autem dissentimus ab eo quod nolentibus accidit, talis uoluntas tristitia est. Et omnino pro uarietate rerum que appetuntur atque fugiuntur, sicut allicitur uel offenditur uoluntas hominis, ita in hos uel illos affectus mutatur et uertitur. Quapropter homo qui secundum Deum, non secundum hominem uiuit, oportet ut sit amator boni: unde fit consequens ut malum oderit. Et quoniam nemo natura, sed quisquis malus est, uitio malus est: perfectum odium  debet malis, qui secundum Deum uiuit; ut nec propter uitium oderit hominem, nec amet uitium propter hominem; sed oderit uitium, amet hominem. Sanato enim uitio, totum quod amare, nichil autem quod debeat odisse, remanebit.



CAPUT uII.---Amorem et dilectionem indifferenter et in bono et in malo apud sacras Litteras inueniri.


1. Nam cuius propositum est amare Deum, et non secundum hominem, sed secundum Deum amare proximum, sicut etiam se ipsum; procul dubio propter hunc amorem dicitur uoluntatis bone, que usitatius in Scripturis sacris caritas appellatur: sed amor quoque secundum easdem sacras Litteras dicitur. Nam et amatorem boni dicit Apostolus esse debere, quem regendo populo precepit eligendum . Et ipse Dominus Petrum apostolum interrogans, cum dixisset, Diligis me plus his? ille respondit, Domine, tu scis quia amo te. Et iterum Dominus quesiuit, non utrum amaret, sed utrum diligeret eum Petrus: at ille respondit iterum, Domine, tu scis quia amo te. Tertia uero interrogatione et ipse Dominus non ait, Diligis me, sed, Amas me? ubi secutus ait Euangelista, Contristatus est Petrus, quia dixit ei tertio, Amas me? cum Dominus non tertio, sed semel dixerit, Amas me? bis autem dixerit, Diligis me? Unde intelligimus, quod etiam cum dicebat Dominus, Diligis me? nichil aliud dicebat, quam, Amas me? Petrus autem non mutauit huius unius rei uerbum, sed etiam tertio, Domine, inquit, tu omnia scis, tu scis quia amo te .

2. Hoc propterea commemorandum putaui, quia nonnulli arbitrantur aliud esse dilectionem siue caritatem, aliud amorem. Dicunt enim dilectionem accipiendam esse in bono, amorem in malo  . Sic autem nec ipsos auctores secularium litterarum locutos esse, certissimum est. Sed uiderint philosophi utrum uel qua ratione ista discernant. Amorem tamen eos in bonis rebus et erga ipsum Deum magni pendere, libri eorum satis loquuntur. Sed Scripturas religionis nostre, quarum auctoritatem ceteris quibusque litteris anteponimus, non aliud dicere amorem, aliud dilectionem uel caritatem, insinuandum fuit. Nam et amorem in bono dici, iam ostendimus. Sed ne quis existimet amorem quidem et in bono et in malo, dilectionem autem nonnisi in bono esse dicendam, illud attendat quod in Psalmo scriptum est: Qui autem diligit iniquitatem, odit animam suam . Et illud apostoli Ioannis: Si quis dilexerit mundum, non est dilectio Patris in eo . Ecce uno loco dilectio et in bono et in malo. Amorem autem in malo  ne quisquam flagitet, legat quod scriptum est: Erunt enim homines se ipsos amantes, amatores pecunie . Recta itaque uoluntas est bonus amor, et uoluntas peruersa malus amor. Amor ergo inhians habere quod amatur, cupiditas est; id autem habens eoque fruens, letitia est: fugiens quod ei aduersatur, timor est: idque si acciderit sentiens, tristitia est. Proinde mala sunt ista, si malus est amor; bona, si bonus. Quod dicimus, de Scripturis probemus. Concupiscit Apostolus dissolui, et esse cum Christo : et, Concupiuit anima mea desiderare iudicia tua; uel si accommodatius dicitur, Desiderauit anima mea concupiscere  iudicia tua ;; et, Concupiscentia sapientie perducit ad regnum . Hoc tamen loquendi obtinuit consuetudo, ut si cupiditas uel concupiscentia dicatur, nec addatur cuius rei sit, non nisi in malo possit intelligi. Letitia in bono est, Letamini in Domino, et exsultate iusti : et, Dedisti letitiam in cor meum : et, Adimplebis me letitia cum uultu tuo . Timor in bono est apud Apostolum, ubi ait, Cum timore et tremore uestram ipsorum salutem operamini : et, Noli altum sapere, sed time : et, Timeo autem, ne sicut serpens Euam seduxit astutia sua, sic et uestre mentes corrumpantur a castitate que est in Christo . De tristitia uero, quam Cicero magis egritudinem appellat  dolorem autem uirgilius, ubi ait, »Dolent gaudentque,«  scrupulosior questio est, utrum inueniri possit in bono.



CAPUT uIII.---De tribus perturbationibus, quas in animo sapientis Stoici esse uoluerunt, excluso dolore siue tristitia, quam uirtus animi sentire non debeat.

1. Quas enim Greci appellant , latine autem Cicero constantias nominauit, Stoici tres esse uoluerunt, pro tribus perturbationibus in animo sapientis, pro cupiditate uoluntatem, pro letitia gaudium, pro metu cautionem: pro egritudine uero uel dolore, quam nos uitande ambiguitatis gratia, tristitiam maluimus dicere, negauerunt esse posse aliquid in animo sapientis. uoluntas quippe, inquiunt, appetit bonum, quod facit sapiens; gaudium de bono adepto est, quod ubique adipiscitur sapiens; cautio deuitat malum, quod debet sapiens deuitare: tristitia porro quia de malo est, quod iam accidit, nullum autem malum existimant posse accidere sapienti; nichil in eius animo pro illa esse posse dixerunt. Sic ergo illi loquuntur, ut uelle, gaudere, cauere negent nisi sapientem; stultum autem nonnisi cupere, letari, metuere, contristari. Et illas tres esse constantias, has autem quatuor perturbationes secundum Ciceronem, secundum plurimos autem passiones. Grece autem ille tres, sicut dixi, appellantur ; iste autem quatuor . Hec locutio utrum Scripturis sanctis congruat, cum quererem quantum potui diligenter, illud inueni quod ait Propheta, Non est gaulere impiis dicit, Dominus : tanquam impii letari possint potius quam gaudere de malis; quia gaudium proprie bonorum et piorum est. Item illud in Euangelio, Quecumque uultis ut faciant uobis hominis, hec et uos facite illis , ita dictum uidetur, tanquam nemo possit aliquid male uel turpiter uelle, sed cupere. Denique propter consuetudinem locutionis nonnulli interpretes addiderunt, bona, et ita interpretati sunt: Quecumque uultis ut faciant uobis homines bona. Cauendum enim putauerunt, ne quisquam inhonesta uelit sibi fieri ab hominibus, ut de turpioribus taceam, certe luxuriosa conuiuia, in quibus se, si et ipse illis faciat similia, hoc preceptum  existimet impleturum. Sed in greco Euangelio, unde in latinum translatum est, non legitur, bona; sed, Quecumque uultis ut faciant uobis homines, hec et uos facite illis: credo propterea, quia in eo quod dixit, uultis, iam uoluit intelligi bona. Non enim ait, Cupitis.

2. Non tamen semper his proprietatibus locutio nostra frenanda est, sed interdum his utendum est: et cum legimus eos quorum auctoritati resultare fas non est, ibi sunt intelligende [1 1Kb] , ubi rectus sensus alium exitum non potest inuenire; sicut ista sunt que exempli gratia partim ex Propheta, partim ex Euangelio commemorauimus. Quis enim nescit impios exsultare letitia? et tamen non est gaudere impiis, dicit Dominus. Unde, nisi quia gaudere aliud est, quando proprie signateque hoc uerbum ponitur? Item quis negauerit non recte precipi hominibus, ut quecumque sibi ab aliis fieri cupiunt, hec eis et ipsi faciant; ne se inuicem turpitudine illicite uoluptatis oblectent? Et tamen saluberrimum uerissimumque preceptum est, Quecumque uultis ut faciant uobis homines, eadem et uos facite illis. Et hoc unde, nisi quia hoc loco modo quodam proprio uoluntas posita est, que in malo accipi non potest? Locutione uero usitatiore, quam frequentat maxime consuetudo sermonis, non utique diceretur, Noli uelle mentiri omne mendacium ; nisi esset et uoluntas mala, a cuius prauitate illa distinguitur, quam predicauerunt Angeli dicentes, Pax in terra hominibus bone uoluntatis . Nam ex abundanti additum est, bone, si esse non potest nisi bona. Quid autem magnum in caritatis laudibus dixisset Apostolus, quod non gaudeat super iniquitate , nisi quia ita malignitas gaudet? Nam et apud auctores secularium litterarum, talis istorum uerborum indifferentia reperitur. Ait enim Cicero orator amplissimus: »Cupio, Patres conscripti, me esse clementem« . Quia id uerbum in bono posuit, quis tam peruerse doctus existat, qui non eum Cupio, sed uolo potius dicere debuisse contendat? Porro apud Terentium flagitiosus adolescens insana flagrans cupidine: »Nihil uolo aliud,« inquit, »nisi Philumenam.« Quam uoluntatem fuisse libidinem, responsio que ibi serui eius senioris [2 1Kb] inducitur, satis indicat. Ait namque domino suo:

Quanto satius est, te id dare operam, quo istum
   ex animo amorem amoueas tuo,
Quam id loqui quo magis libido frustra accendatur tua? 
Gaudium uero eos et in malo posuisse, ille ipse uirgilianus testis est uersus, ubi has quatuor perturbationes summa breuitate complexus est:

Hinc metuunt cupiuntque, dolent gaudentque. 
Dixit etiam idem auctor, »Mala mentis gaudia« .

3. Proinde uolunt, cauent [3 1Kb] , gaudent et boni et mali; atque ut eadem aliis uerbis enuntiemus, cupiunt,  timent, letantur et boni et mali: sed illi bene, isti male, sicut hominibus seu recta seu peruersa uoluntas est. Ipsa quoque tristitia; pro qua Stoici nichil in animo sapientis inueniri posse putauerunt, reperitur in bono, et maxime apud nostros. Nam laudat Apostolus Corinthios, quod contristati fuerint secundum Deum. Sed fortasse quis dixerit, illis Apostolum fuisse congratulatum, quod contristati fuerint penitendo: qualis tristitia, nisi eorum qui peccauerint, esse non potest. Ita enim dicit: uideo quod epistola illa, etsi ad horam contristauit uos, nunc gaudeo, non quia contristati estis, sed quia contristati estis ad penitentiam. Contristati enim estis secundum Deum, ut in nullo detrimentum patiamini ex nobis. Que enim secundum Deum est tristitia, penitentiam in salutem impenitendam [1 1Kb] operatur: mundi autem tristitia mortem operatur. Ecce enim idipsum secundum Deum contristari, quantum perficit in uobis industriam . Ac per hoc possunt Stoici pro suis partibus respondere, ad hoc uideri utilem esse tristitiam, ut peccasse peniteat; in animo autem sapientis ideo esse non posse, quia nec peccatum in eum cadit, cuius penitentia contristetur, nec ullum aliud malum, quod perpetiendo et sentiendo sit tristis. Nam et Alcibiadem ferunt , cum sibi beatus uideretur, Socrate disputante, et ei quam miser esset, quoniam stultus esset, demonstrante, fleuisse  . Huic ergo stultitia fuit causa etiam huius utilis optandeque tristitie, qua homo esse se dolet quod esse non debet. Stoici autem non stultum, sed sapientem aiunt tristem esse non posse.



CAPUT IX.---De perturbationibus animi, quarum affectus rectos habet uita iustorum.

1. uerum his philosophis, quod ad istam questionem de animi perturbationibus attinet, iam respondimus in nono huius operis libro, ostendentes eos non tam de rebus, quam de uerbis cupidiores esse contentionis, quam ueritatis . Apud nos autem iuxta Scripturas sacras sanamque doctrinam, ciues sancte ciuitatis Dei in huius uite peregrinatione secundum Deum uiuentes, metuunt cupiuntque, dolent gaudentque. Et quia rectus est amor eorum, istas omnes affectiones rectas habent. Metuunt penam eternam, cupiunt uitam eternam: dolent in re [2 1Kb] , quia ipsi in semetipsis adhuc ingemiscunt, adoptionem exspectantes redemptionem corporis sui ; gaudent in spe, quia fiet sermo, qui scriptus est, Absorpta est mors in uictoriam . Item metuunt peccare, cupiunt perseuerare: dolent in peccatis, gaudent in operibus bonis. Ut enim metuant peccare, audiunt, Quoniam abundabit iniquitas, refrigescet caritas multorum . Ut cupiant perseuerare, audiunt quod scriptum est, Qui perseuerauerit usque in finem, hic saluus erit . Ut  doleant in peccatis, audiunt, Si dixerimus quia peccatum non habemus, nos ipsos seducimus, et ueritas in nobis non est . Ut gaudeant in operibus bonis, audiunt, Hilarem datorem diligit Deus . Item sicuti se infirmitas eorum firmitasque habuerit, metuunt tentari, cupiunt tentari: dolent in tentationibus, gaudent in tentationibus. Ut enim metuant tentari, audiunt, Si quis preoccupatus fuerit in aliquo delicto, uos qui spirituales estis, instruite huiusmodi in spiritu mansuetudinis; intendens te ipsum, ne et tu tenteris . Ut autem cupiant tentari, audiunt quemdam uirum fortem ciuitatis Dei dicentem, Proba me, Domine, et tenta me; ure renes meos et cor meum . Ut doleant in tentationibus, uident Primum flentem : ut gaudeant in tentationibus, audiunt Iacobum dicentem, Omne gaudium existimate, fratres mei, cum in tentationes uarias incideritis .

2. Non solum autem propter se ipsos his mouentur affectibus, uerum etiam propter eos quos liberari cupiunt, et ne pereant metuunt, et dolent si pereunt, et gaudent si liberantur. Illum quippe optimum et fortissimum uirum, qui in suis infirmitatibus gloriatur , ut eum potissimum commemoremus, qui in Ecclesiam Christi ex Gentibus uenimus, Doctorem Gentium in fide et ueritate, qui et plus omnibus suis coapostolis laborauit , et pluribus Epistolis populos Dei, non eos tantum qui presentes ab illo uidebantur, uerum etiam illos qui futuri preuidebantur, instruxit; illum, inquam, uirum, athletam Christi [1 1Kb] , doctum ab illo, unctum de illo , crucifixum cum illo , gloriosum in illo, in theatro huius mundi, cui spectaculum factus est et Angelis et hominibus , legitime magnum agonem certantem, et palmam superne uocationis in anteriora sectantem , oculis fidei libentissime spectant [2 1Kb] , gaudere cum gaudentibus, flere cum flentibus , foris habentem pugnas, intus timores ; cupientem dissolui, et esse cum Christo ; desiderantem uidere Romanos, ut aliquem fructum habeat et in illis, sicut et in ceteris gentibus ; emulantem Corinthios, et ipsa emulatione metuentem, ne seducantur eorum mentes a castitate que in Christo est ; magnam tristitiam et continuum dolorem cordis de Isrelitis habentem , quod ignorantes Dei iustitiam, et suam uolentes constituere, iustitie Dei non essent subiecti ; nec solum dolorem, uerum etiam luctum suum denuntiantem quibusdam qui ante peccauerunt, et non egerunt penitentiam super immunditia et fornicationibus suis .

3. Hi motus, his affectus de amore boni et de sancta caritate uenientes, si uitia uocanda sunt, sinamus ut ea que uere [3 1Kb] uitia sunt, uirtutes uocentur. Sed cum rectam rationem sequantur iste affectiones, quando  ubi oportet adhibentur, quis eas tunc morbos seu uitiosas passiones audeat dicere? Quamobrem etiam ipse Dominus in forma serui agere uitam dignatus humanam, sed nullum habens omnino peccatum, adhibuit eas ubi adhibendas esse iudicauit. Neque enim in quo uerum erat hominis corpus et uerus hominis animus, falsus erat humanus affectus. Cum ergo eius in Euangelio ista referuntur, quod super duritiam cordis Iudeorum cum ira contristatus sit ; quod dixerit, Gaudeo propter uos, ut credatis ; quod Lazarum suscitaturus etiam lacrymas fuderit ; quod concupiuerit cum discipulis suis manducare pascha ; quod propinquante passione tristis fuerit anima eius , non falso utique referuntur. uerum ille hos motus certe dispensationis gratia, ita cum uoluit suscepit animo humano, ut cum uoluit factus est homo.

4. Proinde, quod fatendum est, etiam cum rectas et secundum Deum habemus has affectiones, huius uite sunt, non illius quam futuram speramus, et sepe illis etiam inuiti cedimus. Itaque aliquando, quamuis non culpabili cupiditate, sed laudabili caritate moueamur, etiam dum nolumus, flemus. Habemus ergo eas ex humane conditionis infirmitate: non autem ita Dominus iehsu, cuius et [1 1Kb] infirmitas fuit ex potestate. Sed dum uite huius infirmitatem gerimus, si eas omnino nullas habeamus, tunc potius non recte uiuimus. uituperabat enim et detestabatur Apostolus quosdam, quos etiam esse dixit sine affectione . Culpauit etiam illos sacer Psalmus, de quibus ait, Sustinui qui simul contristaretur, et non fuit . Nam omnino non dolere, dum sumus in hoc loco miserie, profecto, sicut quidam etiam apud seculi huius litteratos sensit et dixit  , non sine magna mercede contingit, immanitatis in animo, stuporis in corpore. Quocirca illa que grece dicitur, que si latine posset, impassibilitas diceretur, si ita intelligenda est , ut sine his affectionibus uiuatur, que contra rationem accidunt mentemque perturbant, bona plane et maxime optanda est; sed nec ipsa huius est uite. Non enim qualiumcumque hominum uox est, sed maxime piorum multumque iustorum atque sanctorum, Si dixerimus quoniam peccatum non habemus, nos ipsos seducimus, et ueritas in nobis non est . Tunc itaque ista erit, quando peccatum in homine nullum erit. Nunc uero satis bene uiuitur, si sine crimine: sine peccato autem qui se uiuere existimat, non id agit, ut peccatum non habeat, sed ut ueniam non accipiat. Porro si illa dicenda est, cum animum [2 1Kb] contingere omnino non potest ullus affectus, quis hunc stuporem non omnibus uitiis iudicet esse peiorem? Potest ergo non absurde dici perfectam beatitudinem sine stimulo timoris et sine ulla tristitia futuram: non ibi autem futurum amorem gaudiumque quis dixerit, nisi omni modo a  ueritate seclusus? Si autem illa est, ubi nec metus ullus exterret, nec angit dolor [1 1Kb] , auersanda est in hac uita, si recte, hoc est secundum Deum, uiuere uolumus: in illa uero beata, que sempiterna promittitur, plane speranda est [2 1Kb] .

5. Timor namque ille de quo dicit apostolus Ioannes, Timor non est in caritate, sed perfecta caritas foras mittit timorem, quia timor penam habet; qui autem timet, non est perfectus in caritate , non est eius generis timor, cuius ille quo timebat apostolus Paulus, ne Corinthii serpentina seducerentur astutia ; hunc enim timorem habet caritas, imo non habet nisi caritas: sed illius est generis timor, qui non est in caritate; de quo ipse apostolus Paulus ait, Non enim accepistis spiritum seruitutis iterum in timorem [3 1Kb] . Timor uero ille castus, permanens in seculum seculi , si erit et in futuro seculo,  non est timor exterrens a malo, quod accidere potest; sed tenens in bono, quod amitti non potest. Ubi enim boni adepti amor immutabilis est, profecto, si dici potest, mali cauendi timor securus est. Timoris quippe casti nomine ea uoluntas significata est, qua nos necesse erit nolle peccare, et non sollicitudine infirmitatis, ne forte peccemus, sed tranquillitate caritatis cauere peccatum. Aut si nullius omnino generis timor esse poterit in illa certissima securitate perpetuorum feliciumque gaudiorum; sic dictum est, Timor Domini castus, permanens in seculum seculi, quemadmodum dictum est, Patientia pauperum non peribit in eternum . Neque enim eterna erit ipsa patientia, que necessaria non est, nisi ubi toleranda sunt mala: sed eternum erit, quo per patientiam peruenitur. Ita fortasse timor castus in seculum seculi dictus est permanere, quia id permanebit, quo timor ipse perducit.

6. Que cum ita sint, quoniam recta uita ducenda est, qua perueniendum sit ad beatam, omnes affectus istos uita recta rectos habet, peruersa peruersos. Beata uero eademque eterna amorem habebit et gaudium non solum rectum, uerum etiam certum; timorem autem ac dolorem nullum. Unde iam apparet utcumque, quales esse debeant in hac peregrinatione ciues ciuitatis Dei, uiuentes secundum spiritum, non secundum carnem, hoc est, secundum Deum, non secundum hominem: et quales in illa quo tendunt, immortalitate futuri sint. Ciuitas porro, id est societas, impiorum non secundum Deum, sed secundum hominem uiuentium, et in ipso cultu false, contemptuque uere diuinitatis, doctrinas hominum demonumue sectantium, his affectibus prauis tanquam morbis et perturbationibus quatitur. Et si quos ciues habet qui moderari talibus motibus et eos quasi temperare uideantur, sic impietate superbi et elati sunt, ut hoc  ipso in eis sint maiores tumores, quo minores dolores. Et si nonnulli tanto immaniore, quanto rariore uanitate hoc in se ipsis adamauerint, ut nullo prorsus erigantur et excitentur, nullo flectantur atque inclinentur affectu; humanitatem totam potius amittunt, quam ueram assequantur tranquillitatem. Non enim quia durum aliquid, ideo rectum; aut quia stupidum est, ideo sanum  .



CAPUT X.---An primos homines in paradiso constitutos nullis perturbationibus, priusquam deliquerint, affectos fuisse credendum sit.

Sed utrum primus homo uel primi homines  habebant istos affectus in corpore animali ante peccatum, quales in corpore spirituali non habebimus, omni purgato finitoque peccato, non immerito queritur. Si enim habebant, quomodo erant beati in illo memorabili beatitudinis loco, id est paradiso? Quis tandem absolute dici beatus potest, qui timore afficitur, uel dolore? Quid autem timere aut dolere poterant illi homines in tantorum tanta affluentia bonorum, ubi nec mors metuebatur, nec ulla corporis mala ualetudo; nec aberat quidquam, quod bona uoluntas adipisceretur, nec inerat quod carnem animumue hominis feliciter uiuentis offenderet? Amor erat imperturbatus in Deum, atque inter se coniugum fida et sincera societate uiuentium, et ex hoc amore grande gaudium, non desistente quod amabatur ad fruendum. Erat deuitatio tranquilla peccati, qua manente nullum omnino aliunde malum, quod contristaret, irruebat. An forte cupiebant prohibitum lignum ad uescendum contingere, sed mori metuebant; ac per hoc et cupiditas, et metus iam tunc illos homines etiam in illo perturbabat loco? Absit ut hoc existimemus fuisse, ubi nullum erat omnino peccatum. Neque enim nullum peccatum est, ea que lex Dei prohibet concupiscere, atque ab his abstinere timore pene, non amore iustitie. Absit, inquam, ut ante omne peccatum iam ibi fuerit tale peccatum, ut hoc de ligno admitterent, quod de muliere Dominus ait, Si quis uiderit mulierem ad concupiscendum eam, iam mechatus est eam in corde suo . Quam igitur felices erant primi homines, et nullis agitabantur perturbationibus animorum, nullis corporum ledebantur incommodis: tam felix uniuersa societas esset humana, si nec illi malum, quod etiam in posteros traiecerunt, nec quisquam ex eorum stirpe iniquitatem committeret, que damnationem reciperet: atque ista [1 1Kb] permanente felicitate, donec per illam benedictionem, qua dictum est, Crescite, et multiplicamini , predestinatorum sanctorum numerus compleretur, alia maior daretur, que beatissimis Angelis data est: ubi iam esset certa securitas peccaturum neminem, neminemque moriturum: et talis esset uita sanctorum, post nullum laboris, doloris, mortis experimentum, qualis  erit post hec omnia in incorruptione corporum reddita resurrectione mortuorum.



CAPUT XI.---De lapsu primi hominis, in quo bene condita natura est, nec potest nisi a suo Auctore reparari.

1. Sed quia Deus cuncta presciuit, et ideo hominem quoque peccaturum ignorare non potuit; secundum id quod presciuit atque disposuit ciuitatem sanctam, eam [1 1Kb] debemus asserere, non secundum illud quod in nostram cognitionem peruenire non potuit, quia in Dei dispositione non fuit. Nec enim homo peccato suo diuinum potuit perturbare consilium, quasi Deum quod statuerat mutare compulerit: cum Deus presciendo utrumque preuenerit, id est, et homo, quem bonum ipse creauit, quam malus esset futurus, et quid boni etiam sic de illo esset ipse facturus. Deus enim etsi dicitur statuta mutare , iuxta id dicitur, quod homo sperauerat, uel naturalium causarum ordo gestabat; non iuxta id quod se Omnipotens facturum esse presciuerat. Fecit itaque Deus, sicut scriptum est, hominem rectum : ac per hoc uoluntatis bone. Non enim rectus esset, bonam non habens uoluntatem. Bona igitur uoluntas opus est Dei: cum ea quippe ab illo factus est homo. Mala uero uoluntas prima, quoniam omnia mala opera precessit in homine, defectus potius fuit quidam ab opere Dei ad sua opera, quam opus ullum. Et ideo mala opera, quia secundum se, non secundum Deum: ut eorum operum tanquam fructuum malorum uoluntas ipsa esset uelut arbor mala, aut ipse homo in quantum male uoluntatis. Porro mala uoluntas, quamuis non sit secundum naturam, sed contra naturam, quia uitium est; tamen eius nature est, cuius est uitium, quod nisi in natura non potest esse: sed in ea quam creauit ex nichilo, non quam genuit Creator de semetipso, sicut genuit uerbum, per quod facta sunt omnia. Quia etsi de terre puluere Deus finxit hominem; eadem terra omnisque terrena materies omnino de nichilo est, animamque de nichilo factam dedit corpori, cum factus est homo. Usque adeo autem mala uincuntur a bonis, ut quamuis sinantur esse ad demonstrandum quam possit et ipsis bene uti iustitia prouidentissima Creatoris; bona tamen sine malis esse possint, sicut Deus ipse uerus et summus, sicut omnis super istum caliginosum erem celestis inuisibilis uisibilisque [2 1Kb] creatura; mala uero sine bonis esse non possint, quoniam nature in quibus sunt, in quantum nature sunt, utique bone sunt. Detrahitur porro malum, non aliqua natura que accesserat uel ulla eius parte sublata, sed ea que uitiata ac deprauata fuerat, sanata atque correcta. Arbitrium igitur uoluntatis tunc est uere liberum, cum uitiis peccatisque non seruit. Tale datum est a Deo: quod amissum proprio uitio, nisi a quo dari potuit,  reddi non potest. Unde ueritas dicit, Si uos Filius liberauerit, tunc uere liberi eritis . Idipsum est autem, ac si diceret, Si uos Filius saluos fecerit, tunc uere salui eritis. Inde quippe liberator, unde saluator.

2. uiuebat itaque homo secundum Deum in paradiso, et corporali et spirituali. Neque enim erat paradisus corporalis propter corporis bona, et propter mentis non erat spiritualis; aut uero erat spiritualis quo per interiores, et non erat corporalis quo per exteriores sensus homo frueretur. Erat plane utrumque propter utrumque  . Postea uero quam superbus ille angelus, ac per hoc inuidus, per eamdem superbiam a Deo ad semetipsum conuersus, quodam quasi tyrannico fastu gaudere subditis, quam esse subditus eligens, de spirituali paradiso cecidit , malesuada [1 1Kb] uersutia in hominis sensus serpere affectans, cui utique stanti, quoniam ipse ceciderat, inuidebat, colubrum in paradiso corporali, ubi cum duobus illis hominibus masculo et femina animalia etiam terrestria cetera subdita et innoxia uersabantur, animal scilicet lubricum et tortuosis anfractibus mobile, operi suo congruum, per quem loqueretur, elegit; eoque per angelicam presentiam prestantioremque naturam spirituali nequitia sibi subiecto, et tanquam instrumento abutens, fallacia [2 1Kb] sermocinatus est femine: a parte scilicet inferiore illius humane copule incipiens, ut gradatim perueniret ad totum; non existimans uirum facile credulum, nec errando posse decipi, sed dum alieno cedit errori. Sicut enim Aaron erranti populo ad idolum fabricandum non consensit inductus, sed cessit obstrictus ; nec Salomonem credibile est errore putasse idolis esse seruiendum, sed blanditiis femineis ad illa sacrilegia fuisse compulsum : ita credendum est, illum uirum sue femine, uni unum, hominem homini, coniugem coniugi, ad Dei legem transgrediendam, non tanquam uerum loquenti credidisse seductum, sed sociali necessitudine paruisse. Non enim frustra dixit Apostolus, Sed et Adam non est seductus, mulier autem seducta est : nisi quia illa quod ei serpens locutus est, tanquam uerum esset, accepit, ille autem ab unico noluit consortio dirimi, nec in communione peccati; nec ideo minus reus, sed sciens [3 1Kb] prudensque peccauit. Unde et Apostolus non ait, Non peccauit; sed, Non est seductus. Nam utique ipsum ostendit [4 1Kb] , ubi dicit, Per unum hominem intrauit peccatum in mundum: et paulo post apertius, In similitudine, inquit, preuaricationis Ade . Eos autem seductos  intelligi uoluit, qui id quod faciunt, non putant esse peccatum: ille autem sciuit. Alioquin quomodo uerum erit, Adam non est seductus? Sed inexpertus diuine seueritatis in eo falli potuit, ut ueniale crederet esse commissum. Ac per hoc in eo quidem quo mulier seducta est, non est ille seductus, sed eum fefellit, quomodo fuerat iudicandum quod erat dicturus, Mulier quam dedisti mecum [1 1Kb] , ipsa mihi dedit, et manducaui . Quid ergo pluribus  ? Etsi credendo non sunt ambo decepti, peccando tamen ambo sunt capti, et diaboli laqueis implicati.



CAPUT XII.---De qualitate primi peccati per hominem admissi.

Si quem uero mouet, cur aliis peccatis sic natura non mutetur humana, quemadmodum illa duorum primorum hominum preuaricatione mutata est; ut tante corruptioni, quantam uidemus atque sentimus, et per hanc subiaceret morti [2 1Kb] , ac tot et tantis tamque inter se contrariis perturbaretur et fluctuaret affectibus, qualis in paradiso ante peccatum, licet in corpore esset animali, utique non fuit: si quis hoc mouetur, ut dixi, non ideo debet existimare leue ac paruum illud fuisse commissum, quia in esca factum est, non quidem mala, nec noxia, nisi quia prohibita. Neque enim quidquam mali Deus in illo tante felicitatis loco crearet atque plantaret. Sed obedientia commendata est in precepto, que uirtus in creatura rationali mater quodammodo est omnium custosque uirtutum: quandoquidem ita facta est, ut ei subditam esse sit utile; perniciosum autem suam, non eius a quo creata est, facere uoluntatem. Hoc itaque de uno cibi genere non edendo, ubi aliorum tanta copia subiacebat, tam leue preceptum ad obseruandum, tam breue ad memoria retinendum, ubi presertim nondum uoluntati cupiditas resistebat, quod de pena transgressionis postea subsecutum est, tanto maiore iniustitia uiolatum est, quanto faciliore posset obseruantia custodiri.



CAPUT XIII.---Quod in preuaricatione Ade ad opus malum uoluntas precessit mala.

1. In occulto autem mali esse ceperunt, ut in apertam inobedientiam laberentur. Non enim ad malum opus perueniretur, nisi precessisset mala uoluntas. Porro male uoluntatis initium quod [3 1Kb] potuit esse nisi superbia? Initium enim omnis peccati superbia est . Quid est autem superbia, nisi peruerse celsitudinis appetitus? Peruersa enim celsitudo est, deserto eo cui debet animus inherere principio, sibi quodammodo fieri atque esse principium. Hoc fit, cum sibi nimis placet. Sibi uero ita placet, cum ab illo bono immutabili deficit, quod el magis placere debuit quam ipse sibi. Spontaneus est autem iste defectus: quoniam si uoluntas in amore superioris immutabilis boni, a quo illustrabatur ut uideret, et accendebatur ut amaret, stabilis permaneret,  non inde ad sibi placendum auerteretur, et ex hoc tenebresceret [1 1Kb] et frigesceret, ut uel illa uerum crederet dixisse serpentem, uel ille Dei mandato uxoris preponeret uoluntatem, putaretque se uenialiter transgressorem esse precepti, si uite sue sociam non desereret etiam in societate peccati. Non malum ergo opus factum est, id est, illa transgressio, ut cibo prohibito uescerentur, nisi ab eis qui iam mali erant. Neque enim fieret ille fructus malus, nisi ab arbore mala . Ut autem esset arbor mala, contra naturam factum est: quia nisi uitio uoluntatis, quod contra naturam est, non utique fieret. Sed uitio deprauari, nisi ex nichilo facta, natura non posset. Ac per hoc ut natura sit, ex eo habet quod a Deo facta est; ut autem ab eo quod est [2 1Kb] deficiat, ex hoc quod de nichilo facta est. Nec sic defecit homo, ut omnino nichil esset: sed ut inclinatus ad se ipsum minus esset, quam erat, cum ei qui summe est inherebat. Relicto itaque Deo, esse in semetipso, hoc est sibi placere, non iam nichil esse est, sed nichilo propinquare. Unde superbi secundum Scripturas sanctas alio nomine appellantur, sibi placentes . Bonum est enim sursum habere cor: non tamen ad se ipsum, quod est superbie; sed ad Dominum, quod est obedientie, que nisi humilium non potest esse. Est igitur aliquid humilitatis miro modo quod sursum faciat cor, et est aliquid elationis quod deorsum faciat cor. Hoc quidem quasi contrarium uidetur, ut elatio sit deorsum, et humilitas sursum. Sed pia humilitas facit subditum superiori; nichil est autem superius Deo: et ideo exaltat humilitas, que facit subditum Deo. Elatio autem que in uitio est, eo ipso quo [3 1Kb] respuit subiectionem, et cadit ab illo, quo non est quidquam superius, et ex hoc erit inferius, et fit quod scriptum est: Deiecisti eos, cum extollerentur . Non enim ait, Cum elati fuissent, ut prius extollerentur, et postea deiicerentur: sed cum extollerentur, tunc deiecti sunt. Ipsum quippe extolli, iam deiici est. Quapropter quod nunc in ciuitate Dei, et ciuitati Dei in hoc seculo peregrinanti maxime commendatur humilitas, et in eius Rege, qui est Christus, maxime predicatur; contrariumque huic uirtuti elationis uitium, in eius aduersario, qui est diabolus, maxime dominari, sacris Litteris edocetur: profecto ista est magna differentia, qua ciuitas, unde loquimur, utraque discernitur; una scilicet societas piorum hominum, altera impiorum, singula queque cum Angelis ad se pertinentibus, in quibus precessit hac amor Dei, hac amor sui.

2. Manifesto ergo apertoque peccato, ubi factum est quod Deus fieri prohibuerat, diabolus hominem non cepisset, nisi iam ille sibi ipsi placere cepisset. Hinc enim et delectauit quod dictum est, Eritis sicut dii . Quod melius esse possent summo ueroque principio coherendo per obedientiam, non suum sibi existendo principium per superbiam. Dii  enim creati, non sua ueritate [1 1Kb] , sed Dei ueri participatione sunt dii. Plus autem appetendo [2 1Kb] , minus est: qui dum sibi sufficere diligit [3 1Kb] , ab illo qui ei uere sufficit, deficit. Illud itaque malum, quo cum sibi homo placet, tanquam sit et ipse lumen, auertitur ab eo lumine, quod ei si placeat et ipse fit lumen: illud, inquam, malum precessit in abdito, ut sequeretur hoc malum quod perpetratum est in aperto. uerum est enim quod scriptum est: Ante ruinam exaltatur cor, et ante gloriam humiliatur . Illa prorsus ruina que fit in occulto, precedit ruinam que fit in manifesto, dum illa ruina esse non putatur. Quis enim exaltationem ruinam putat; cum iam ibi sit defectus, quo est relictus Excelsus? Quis autem ruinam esse non uideat, quando fit mandati euidens atque indubitata transgressio? Propter hoc Deus illud prohibuit, quod cum esset admissum, nulla defendi posset imaginatione iustitie. Et audeo [4 1Kb] dicere, superbis esse utile cadere in aliquod apertum manifestumque peccatum, unde sibi displiceant, qui iam sibi placendo ceciderant  . Salubrius enim Petrus sibi displicuit quando fleuit, quam sibi placuit quando presumpsit . Hoc dicit et sacer Psalmus: Imple facies eorum ignominia, et querent nomen tuum, Domine : id est, ut tu eis placeas querentibus nomen tuum, qui sibi placuerunt querendo suum.



CAPUT XIu.---De superbia transgressionis, que ipsa fuit transgressione deterior.

Sed est peior damnabiliorque superbia, qua etiam in peccatis manifestis suffugium excusationis inquiritur: sicut illi primi homines, quorum et illa dixit, Serpens seduxit me, et manducaui; et ille dixit, Mulier quam dedisti mecum, hec mihi dedit a ligno, et edi . Nusquam hic sonat petitio uenie, nusquam imploratio medicine. Nam licet isti non sicut Cain, quod commiserunt, negent , adhuc tamen superbia in alium querit referre, quod perperam fecit: superbia mulieris, in serpentem; superbia uiri, in mulierem. Sed accusatio potius quam excusatio uera est, ubi mandati diuini est aperta transgressio. Neque enim hoc propterea non fecerunt, quia id mulier serpente suadente, uir muliere impertiente commisit; quasi quidquam Deo, cui uel crederetur, uel cederetur, anteponendum fuerit.



CAPUT Xu.---De iustitia retributionis, quam primi homines pro sua inobedientia receperunt.

1. Quia ergo contemptus est Deus iubens, qui creauerat, qui ad suam imaginem fecerat [5 1Kb] , qui ceteris animalibus preposuerat, qui in paradiso constituerat,  qui rerum omnium copiam salutisque prestiterat, qui preceptis nec pluribus nec grandibus nec difficilibus onerauerat, sed uno breuissimo atque leuissimo ad obedientie salubritatem adminiculauerat, quo eam creaturam, cui libera seruitus expediret, se esse Dominum commonebat: iusta damnatio subsecuta est, talisque damnatio, ut homo qui custodiendo mandatum futurus fuerat etiam carne spiritualis, fieret etiam mente carnalis; et qui [1 1Kb] sua superbia sibi placuerat, Dei iustitia sibi donaretur; nec sic ut in sua esset [2 1Kb] omnimodis potestate, sed a se ipse quoque dissentiens, sub illo cui [3 1Kb] peccando consensit, pro libertate quam concupiuit, duram miseramque ageret seruitutem; mortuus spiritu uolens, et corpore moriturus inuitus: desertor eterne uite, etiam eterna, nisi gratia liberaret, morte damnatus. Quisquis huiusmodi damnationem uel nimiam, uel iniustam putat, metiri profecto nescit quanta fuerit iniquitas in peccando, ubi tanta erat non peccandi facilitas. Sicut enim Abrahe non immerito magna obedientia predicatur, quia ut occideret filium, res difficillima est imperata : ita in paradiso tanto maior inobedientia fuit, quanto id quod preceptum est, nullius difficultatis fuit. Et sicut obedientia secundi hominis eo predicabilior, quo factus est obediens usque ad mortem : ita inobedientia primi hominis eo detestabilior, quo factus est inobediens usque ad mortem. Ubi enim magna est inobedientie pena proposita, et res a Creatore facilis imperata, quisnam satis explicet, quantum malum sit, non obedire in re facili, et tante potestatis imperio, et tanto terrenti supplicio?

2. Denique, ut breuiter dicatur, in illius peccati pena quid inobedientie nisi inobedientia retributa est? Nam que hominis est alia miseria, nisi aduersus eum ipsum inobedientia eius ipsius, ut quoniam noluit quod potuit, quod non potest uelit  ? In paradiso enim etiamsi non omnia poterat ante peccatum, quidquid tamen non poterat, non uolebat; et ideo poterat omnia que uolebat. Nunc uero sicut in eius stirpe cognoscimus, et diuina Scriptura testatur, homo uanitati similis factus est . Quis enim enumerat, quam multa que non potest uelit, dum sibi ipse, id est uoluntati eius, ipse animus eius, eoque inferior caro eius non obtemperat? Ipso namque inuito, et animus plerumque turbatur, et caro dolet, et ueterascit, et moritur; et quidquid aliud patimur, quod non pateremur inuiti, si uoluntati nostre nostra natura omni modo atque ex omnibus partibus obediret. At enim aliquid caro patitur, quo seruire non sinitur. Quid interest unde, dum tamen per iustitiam dominantis Dei [4 1Kb] , cui subditi seruire noluimus, caro nostra nobis,  que subdita fuerat, non seruiendo molesta sit; quamuis nos Deo non seruiendo, molesti nobis potuerimus esse, non illi? Neque enim sic ille nostro, ut nos seruitio corporis indigemus: et ideo nostra est quod recipimus, non illius pena quod fecimus. Dolores porro qui dicuntur carnis, anime sunt in carne, et ex carne. Quid enim caro per se ipsam sine anima uel dolet, uel concupiscit? Sed quod concupiscere caro dicitur uel dolere, aut ipse homo est, sicut disseruimus; aut aliquid anime, quod carnis afficit passio, uel aspera, ut faciat dolorem; uel lenis, ut uoluptatem. Sed dolor carnis tantummodo offensio est anime ex carne, et quedam ab eius passione dissensio: sicut anime dolor, que tristitia nuncupatur, dissensio est ab his rebus que nobis nolentibus acciderunt. Sed tristitiam plerumque precedit metus, qui et ipse in anima est, non in carne. Dolorem autem carnis non precedit ullus quasi metus carnis, qui ante dolorem in carne sentiatur. uoluptatem uero precedit appetitus quidam, qui sentitur in carne quasi cupiditas eius, sicut fames et sitis, et ea que in genitalibus usitatius libido nominatur, cum hoc sit generale uocabulum omnis cupiditatis. Nam et ipsam iram nichil aliud esse, quam ulciscendi libidinem, ueteres definierunt  : quamuis nonnunquam homo, ubi uindicte nullus est sensus, etiam rebus inanimis irascatur, ut [1 1Kb] male scribentem stilum collidat, uel calamum frangat iratus. uerum et ista licet irrationabilior, tamen quedam ulciscendi libido est, et nescio que, ut ita dixerim, quasi umbra retributionis, ut qui male faciunt, mala patiantur. Est igitur libido ulciscendi, que ira dicitur: est libido habendi pecuniam, que auaritia: est libido quomodocumque uincendi, que peruicacia: est libido gloriandi, que iactantia nuncupatur. Sunt multe uarieque libidines, quarum nonnulle habent etiam uocabula propria, quedam uero non habent. Quis enim facile dixerit, quid uocetur libido dominandi, quam tamen plurimum ualere in tyrannorum animis, etiam ciuilia bella testantur?



CAPUT XuI.---De libidinis malo, cuius nomen cum multis uitiis congruat, proprie tamen motibus obscenis corporis adscribitur.

Cum igitur sint multarum libidines rerum, tamen cum libido dicitur, neque cuius rei libido sit additur, non fere assolet animo occurrere nisi illa, qua obscene corporis partes excitantur. Hec autem sibi non solum totum corpus, nec solum extrinsecus, uerum etiam intrinsecus uindicat, totumque commouet hominem animi simul affectu cum carnis appetitu coniuncto atque permixto, ut ea uoluptas sequatur, qua maior in corporis uoluptatibus nulla est: ita ut momento ipso temporis, quo ad eius peruenitur extremum, pene omnis acies et quasi uigilia cogitationis  obruatur. Quis autem amicus sapientie sanctorumque gaudiorum, coniugalem agens uitam, sed, sicut Apostolus monuit, sciens uas suum possidere in sanctificatione et honore, non in morbo desiderii, sicut et Gentes que ignorant Deum , non mallet, si posset, sine hac libidine filios procreare; ut etiam in hoc serende prolis officio, sic eius menti ea que ad hoc opus creata sunt, quemadmodum cetera suis queque operibus distributa membra seruirent, nutu uoluntatis acta, non estu libidinis incitata? Sed neque ipsi amatores huius uoluptatis, siue ad concubitus coniugales, siue ad immunditias flagitiorum, cum uoluerint commouentur: sed aliquando motus ille importunus est nullo poscente, aliquando autem destituit inhiantem, et cum in animo concupiscentia ferueat, friget in corpore: atque ita mirum in modum non solum generandi uoluntati, uerum etiam lasciuiendi libidini libido non seruit; et cum tota plerumque menti cohibenti aduersetur, nonnunquam et aduersus se ipsam diuiditur, commotoque animo in commouendo corpore se ipsa non sequitur.



CAPUT XuII.---De nuditate primorum hominum, quam post peccatum turpem pudendamque uiderunt.

Merito huius libidinis maxime pudet, merito et ipsa membra, que suo quodam, ut ita dixerim, iure, non omnimodo ad arbitrium nostrum mouet, aut non mouet [1 1Kb] , pudenda dicuntur, quod ante peccatum hominis non fuerunt. Nam sicut scriptum est, Nudi erant, et non confundebantur : non quod eis sua nuditas esset incognita, sed turpis nuditas nondum erat; quia nondum libido membra illa preter arbitrium commouebat, nondum ad hominis inobedientiam redarguendam sua inobedientia caro quodammodo testimonium perhibebat. Neque enim ceci creati erant, ut imperitum uulgus opinatur: quandoquidem et ille uidit animalia, quibus nomina imposuit ; et de illa legitur, uidit mulier quia bonum lignum in escam, et quia placet oculis ad uidendum  Patebant ergo oculi eorum, sed ad hoc non erant aperti, hoc est non attenti, ut cognoscerent quid eis indumento gratie prestaretur, quando membra eorum uoluntati repugnare nesciebant. Qua gratia remota, ut pena reciproca inobedientia plecteretur, exstitit in motu corporis quedam impudens nouitas, unde esset indecens nuditas; et fecit attentos, reddiditque confusos. Hinc est quod, posteaquam mandatum Dei aperta transgressione uiolarunt, scriptum est de illis, Et aperti sunt oculi amborum, et cognouerunt quia nudi erant, et consuerunt folia fici, et fecerunt sibi campestria. . Aperti sunt, inquit, oculi amborum, non ad uidendum ; sed ad discernendum inter bonum quod amiserant, et malum quo ceciderant. Unde et ipsum lignum, eo quod istam faceret dignoscentiam, si ad uescendum contra uetitum tangeretur, ex ea re nomen accepit, ut appellaretur lignum sciendi [2 1Kb] boni et mali. Experta enim morbi molestia, euidentior fit etiam iucunditas  sanitatis. Cognouerunt ergo quia nudi erant: nudati scilicet ea gratia, qua fiebat ut nuditas corporis nulla eos lege peccati menti eorum repugnante confunderet. Hoc itaque cognouerunt, quod felicius ignorarent, si Deo credentes et obedientes non committerent, quod eos cogeret experiri infidelitas et inobedientia quid nocerent. Proinde confusi inobedientia carnis sue, tanquam teste pena inobedientie sue, consuerunt folia fici, et fecerunt sibi campestria, id est succinctoria genitalium. Nam quidam interpretes succinctoria posuerunt  . Porro autem campestria latinum quidem uerbum est, sed ex eo dictum, quod iuuenes, qui nudi exercebantur in campo, pudenda operiebant: unde qui ita succincti sunt, campestratos uulgus appellat. Quod itaque aduersus damnatam culpa [1 1Kb] inobedientie uoluntatem libido inobedienter mouebat, uerecundia pudenter tegebat. Ex hoc omnes gentes, quoniam ab illa stirpe procreate sunt, usque adeo tenent insitum pudenda uelare, ut quidam barbari illas corporis partes nec in balneis nudas habeant, sed cum earum tegumentis lauent  . Per opacas quoque Indie solitudines, cum quidam nudi philosophentur, unde Gymnosophiste nominantur, adhibent tamen genitalibus tegmina, quibus per cetera membrorum carent.



CAPUT XuIII.---De pudore concubitus, non solum uulgari, sed etiam coniugali.

Opus uero ipsum quod libidine tali peragitur, non solum in quibusque stupris, ubi latebre ad subterfugienda humana iudicia requiruntur; uerum etiam in usu scortorum, quam terrena ciuitas licitam turpitudinem fecit  , quamuis id agatur, quod eius ciuitatis nulla lex uindicat, deuitat tamen publicum etiam permissa atque impunita libido conspectum; et uerecundia naturali habent prouisum lupanaria ipsa secretum, faciliusque potuit impudicitia non habere uincula prohibitionis, quam impudentia remouere latibula illius feditatis. Sed hanc etiam ipsi turpes turpitudinem uocant: cuius licet sint amatores, ostentatores esse non audent. Quid? concubitus coniugalis, qui secundum matrimonialium prescripta Tabularum procreandorum fit causa liberorum, nonne et ipse quanquam sit licitus et honestus, remotum ab arbitris cubile requirit? nonne omnes famulos, atque ipsos etiam paranymphos, et quoscumque ingredi quelibet necessitudo permiserat, ante mittit foras, quam uel blandiri coniux coniugi incipiat? Et quoniam, sicut ait quidam, Romani maximus auctor eloquii  , omnia recte facta in luce se collocari uolunt  , id est appetunt sciri:  hoc recte factum sic appetit sciri, ut tamen erubescat uideri. Quis enim nescit, ut filii procreentur. quid inter se coniuges agant? quandoquidem ut id agatur, tanta celebritate docuntur uxores: et tamen cum agitur unde filii nascantur, nec ipsi filii, si qui inde iam nati sunt, testes fieri permittuntur. Sic enim hoc recte factum ad sui notitiam lucem appetit animorum, ut tamen refugiat oculorum. Unde hoc, nisi quia sic geritur quod deceat ex natura, ut etiam quod pudeat comitetur ex pena?



CAPUT XIX.---Quod partes ire atque libidinis tam uitiose mouentur, ut eas necesse sit frenis sapientie cohiberi, que in illa ante peccatum nature sanitate non fuerunt.

Hinc est quod et illi philosophi, qui ueritati propius accesserunt  , iram atque libidinem uitiosas animi partes esse confessi sunt, eo quod turbide atque inordinate mouerentur, ad ea etiam que sapientia perpetrari non uetat [1 1Kb] ; ac per hoc opus habere moderatrice mente atque ratione. Quam partem animi tertiam, uelut in arce quadam ad istas regendas perhibent collocatam; ut illa imperante, istis seruientibus, possit in homine iustitia ex omni animi parte seruari. He igitur partes, quas et in homine sapiente ac temperante fatentur esse uitiosas, ut eas ab his rebus ad quas iniuste mouentur, mens compescendo et cohibendo refrenet ac reuocet, atque ad ea permittat, que sapientie lege concessa sunt; sicut iram ad exercendam iustam cercitionem, sicut libidinem ad propagande prolis officium: he, inquam, partes in paradiso ante peccatum uitiose non erant. Non enim contra rectam uoluntatem ad aliquid mouebantur, unde necesse esset eas rationis [2 1Kb] tanquam frenis regentibus abstinere. Nam quod nunc ita mouentur, et ab eis qui temperanter et iuste et pie uiuunt, alias facilius, alias difficilius, tamen cohibendo et refrenando [3 1Kb] modificantur, non est utique sanitas ex natura, sed languor ex culpa. Quod autem ire opera aliarumque affectionum in quibusque dictis atque factis non sic abscondit uerecundia, ut opera libidinis que fiunt genitalibus membris, quid cause est, nisi quia in ceteris membra corporis non ipse affectiones, sed, cum eis consenserit, uoluntas mouet, que in usu eorum omnino dominatur? Nam quisquis uerbum emittit iratus, uel etiam quemquam percutit, non posset hoc facere, nisi lingua et manus iubente quodammodo uoluntate mouerentur: que membra, etiam cum ira nulla est, mouentur eadem uoluntate. At uero genitales corporis partes ita libido suo iuri quodammodo mancipauit, ut moueri non ualeant, si ipsa defuerit, et nisi ipsa uel ultro uel excitata surrexerit. Hoc est quod pudet, hoc est quod intuentium oculos erubescendo deuitat: magisque fert homo spectantium multitudinem, quando iniuste irascitur homini, quam uel unius aspectum et quando iuste miscetur uxori.



CAPUT XX.---De uanissima turpitudine Cynicorum.


Hoc illi canini philosophi, hoc est Cynici, non uiderunt, proferentes contra humanam uerecundiam, quid aliud quam caninam, hoc est immundam impudentemque sententiam? ut scilicet quoniam iustum est quod fit in uxore, palam non pudeat id agere; nec in uico aut platea qualibet coniugalem concubitum deuitare. uicit tamen pudor naturalis opinionem huius erroris. Nam etsi perhibent hoc aliquando gloriabundum fecisse Diogenem, ita putantem sectam suam nobiliorem futuram, si in hominum memoria insignior eius impudentia figeretur: postea tamen a Cynicis fieri cessatum est; plusque ualuit pudor, ut erubescerent homines hominibus, quam error, ut homines canibus esse similes affectarent. Unde et illum uel illos, qui hoc fecisse referuntur, potius arbitror concumbentium motus dedisse oculis hominum nescientium quid sub pallio gereretur [1 1Kb] , quam humano premente conspectu potuisse illam peragi uoluptatem. Ibi enim philosophi non erubescebant uideri se uelle concumbere, ubi libido ipsa erubesceret surgere. Et nunc uidemus adhuc esse philosophos Cynicos; hi enim sunt, qui non solum amiciuntur pallio, uerum etiam clauam ferunt: nemo tamen eorum audet hoc facere; quod si aliqui ausi essent, ut non dicam ictibus lapidantium, certe conspuentium saliuis obruerentur. Pudet igitur huius libidinis humanam sine ulla dubitatione naturam, et merito pudet. In eius quippe inobedientia, que genitalia corporis membra solis suis motibus subdidit, et potestati uoluntatis eripuit, satis ostenditur quid sit hominis illi [2 1Kb] prime inobedientie retributum: quod in ea maxime parte oportuit apparere, qua generatur ipsa natura, que illo primo et magno in deterius est mutata peccato: a cuius nexu nullus eruitur, nisi id quod, cum omnes in uno essent, in communem perniciem perpetratum est, et Dei iustitia uindicatum, Dei gratia in singulis expietur.



CAPUT XXI.---De benedictione multiplicande fecunditatis humane ante peccatum, quam preuaricatio non adimeret, et cui libidinis morbus accesserit.

Absit itaque, ut credamus illos coniuges in paradiso constitutos per hanc libidinem, de qua erubescendo eadem membra texerunt, impleturos fuisse quod in sua benedictione Deus dixit, Crescite, et multiplicamini, et implete terram . Post peccatum quippe orta est hec libido; post peccatum eam natura non impudens, amissa potestate cui corpus ex omni parte seruiebat, sensit, attendit, erubuit, operuit. Illa uero benedictio nuptiarum, ut coniugati crescerent, et multiplicarentur, et implerent terram, quamuis et in delinquentibus manserit; tamen antequam delinquerent, data est, ut cognosceretur procreationem filiorum ad gloriam connubii, non ad penam pertinere peccati. Sed nunc homines, profecto illius que in paradiso fuit felicitatis ignari, nisi per hoc quod experti sunt, id est per libidinem, de qua  uidemus ipsam etiam honestatem crubescere nuptiarum, non potuisse gigni filios opinantur: alii Scripturas diuinas, ubi legitur post peccatum puduisse nuditatis, et pudenda esse contecta, prorsus non accipientes, sed infideliter irridentes  ; alii uero quamuis eas accipiant et honorent, illud tamen quod dictum est, Crescite, et multiplicamini, non secundum carnalem fecunditatem uolunt intelligi  ; quia et secundum animam legitur tale aliquid dictum, Multiplicabis me in anima mea uirtute tua [1 1Kb] : ut id quod in Genesi sequitur, Et implete terram, et dominamini eius, terram intelligant carnem, quam presentia sua implet anima, eiusque maxime dominatur, cum in uirtute multiplicatur. Carnales autem fetus sine libidine, que post peccatum exorta, inspecta, confusa, uelata est, nec tunc nasci potuisse, sicut neque nunc possunt; nec in paradiso futuros fuisse, sed foris, sicut et factum est. Nam posteaquam inde dimissi sunt, ad gignendos filios coierunt, eosque genuerunt.



CAPUT XXII.---De copula coniugali a Deo primitus instituta, atque benedicta.

Nos autem nullo modo dubitamus secundum bene dictionem Dei crescere et multiplicari et implere terram, donum esse nuptiarum, quas Deus ante peccatum hominis ab initio constituit, creando masculum et feminam: qui sexus euidens utique in carne est. Huic quippe operi Dei etiam benedictio ipsa subiuncta est. Nam cum Scriptura dixisset, Masculum et feminam fecit eos; continuo subdidit, Et benedixit eos Deus, dicens: Crescite, et multiplicamini, et implete terram, et dominamini eius , et cetera. Que omnia quanquam non inconuenienter possint etiam ad intellectum spiritualem referri, masculum tamen et feminam, non sicut simile aliquid etiam in homine uno intelligi potest, quia uidelicet in eo aliud est quod regit, aliud quod regitur: sed sicut euidentissime apparet in diuersi sexus corporibus, masculum et feminam ita creatos, ut prolem generando crescerent, et multiplicarentur, et implerent terram [2 1Kb] , magne absurditatis est reluctari. Neque enim de spiritu qui imperat, et carne que obtemperat; aut de animo rationali qui regit, et irrationali cupiditate que regitur; aut de uirtute contemplatiua que excellit, et de actiua que subditur; aut de intellectu mentis, et sensu corporis: sed aperte de uinculo coniugali, quo inuicem sibi uterque sexus obstringitur, Dominus interrogatus utrum liceret quacumque ex causa dimittere uxorem, quoniam propter  duritiam cordis Isrelitarum Moyses dari libellum repudii permisit, respondit atque ait: Non legistis quia qui fecit ab initio [1 1Kb] , masculum et feminam fecit eos, et dixit: Propter hoc dimittet homo patrem et matrem, et adherebit uxori sue, et erunt duo in carne una? Itaque iam non sunt duo, sed una caro. Quod ergo Deus coniunxit, homo non separet . Certum est igitur, masculum et feminam ita primitus institutos, ut nunc homines duos diuersi sexus uidemus et nouimus: unum autem dici, uel propter coniunctionem, uel propter originem femine, que de masculi latere creata est. Nam et Apostolus per hoc primum quod Deo instituente precessit exemplum, singulos quosque admonet, ut uiri uxores suas diligant .



CAPUT XXIII.---An etiam in paradiso generandum fuisset, si nemo peccasset; uel utrum contra actum libidinis pugnatura illic fuisset traditio castitatis.

1. Quisquis autem dicit non fuisse coituros, nec generaturos, nisi peccassent, quid dicit, nisi propter numerositatem sanctorum necessarium hominis fuisse peccatum? Si enim non peccando soli remanerent, quia, sicut putant, nisi peccassent, generare non possent; profecto ut non soli duo iusti homines possent esse, sed multi, necessarium peccatum fuit. Quod si credere absurdum est, illud potius est credendum, quod sanctorum numerus quantus complende illi sufficit beatissime ciuitati, tantus existeret, etsi nemo peccasset, quantus nunc per Dei gratiam de multitudine colligitur peccatorum, quousque filii huius seculi generant et generantur .

2. Et ideo ille nuptie digne felicitate paradisi, si peccatum non fuisset, et diligendam prolem gignerent, et pudendam libidinem non haberent  . Sed quomodo id fieri posset, nunc non est quo demonstretur exemplo. Nec ideo tamen incredibile debet uideri, etiam illud unum sine ista libidine uoluntati potuisse seruire cui tot membra nunc seruiunt. An uero manus et pedes mouemus, cum uolumus, ad ea que his membris agenda sunt, sine ullo renisu, tanta facilitate, quanta et in nobis et in aliis uidemus, maxime in artificibus quorumque [2 1Kb] operum corporalium, ubi ad exercendam infirmiorem tardioremque naturam agilior accessit industria; et non credimus ad opus generationis filiorum, si libido non fuisset, que peccato inobedientie retributa est, obedienter hominibus ad uoluntatis nutum similiter ut cetera potuisse illa membra seruire? Nonne Cicero in libris de Republica, cum de imperiorum differentia disputaret, et huius rei similitudinem ex natura hominis assumeret, ut filiis dixit imperari corporis membris propter obediendi facilitatem: uitiosas uero animi partes ut seruos asperiore imperio cerceri? Et utique ordine  naturali animus anteponitur corpori, et tamen ipse animus imperat corpori facilius quam sibi. uerumtamen hec libido, de qua nunc disserimus, eo magis erubescenda existit, quod animus in ea nec sibi efficaciter imperat, ut omnino non libeat; nec omnimodo corpori, ut pudenda membra uoluntas potius quam libido commoueat: quod si ita esset, pudenda non essent [1 1Kb] . Nunc uero pudet animum resisti sibi a corpore, quod ei natura inferiore subiectum est. In aliis quippe affectionibus cum sibi resistit, ideo minus pudet, quia cum a se ipso uincitur, ipse se uincit; etsi inordinate atque uitiose, quia ex his partibus, que rationi subiici debent; tamen a partibus suis, ac per hoc, ut dictum est, a se ipso uincitur. Nam cum ordinate se animus uincit, ut irrationales motus eius menti rationique subdantur , laudis atque uirtutis est. Minus tamen pudet, cum sibi animus ex uitiosis suis partibus non obtemperat, quam cum ei corpus, quod alterum ab illo est, atque infra illum est, et cuius sine illo natura [2 1Kb] non uiuit, uolenti iubentique non cedit.

3. Sed cum alia membra retinentur uoluntatis imperio, sine quibus illa que contra uoluntatem libidine concitantur, id quod appetunt, implere non possunt; pudicitia custoditur, non amissa, sed non permissa delectatione peccati. Hunc renisum, hanc repugnantiam, hanc uoluntatis et libidinis rixam, uel certe ad uoluntatis sufficientiam, libidinis indigentiam, procul dubio nisi culpabilis inobedientia penali inobedientia plecteretur, in paradiso nuptie non haberent, sed uoluntati membra illa, ut cetera cuncta, seruirent [3 1Kb] . Ita genitale aruum  uas in hoc opus creatum seminaret, ut nunc terram manus. Et quod modo de hac re nobis uolentibus diligentius disputare, uerecundia resistit, et compellit ueniam honore prefato a pudicis auribus poscere, cur id fieret nulla causa esset: sed in omnia que de huiusmodi membris sensum cogitantis attingerent, sine ullo timore obscenitatis liber sermo ferretur: nec ipsa uerba essent, que uocarentur obscena; sed quidquid inde diceretur, tam honestum esset, quam de aliis cum loquimur corporis partibus. Quisquis ergo ad has litteras impudicus accedit, culpam refugiat, non naturam; facta denotet sue turpitudinis, non uerba nostre necessitatis; in quibus mihi facillime pudicus et religiosus lector uel auditor ignoscit, donec infidelitatem refellam, non de fide rerum inexpertarum, sed de sensu expertarum argumentantem. Legit enim hec sine offensione, qui non exhorret Apostolum horrenda feminarum flagitia reprehendentem, que immutauerunt naturalem usum in eum usum qui est contra naturam : precipue quia nos non damnabilem obscenitatem nunc, sicut ille commemoramus atque reprehendimus, sed in explicandis,  quantum possumus, humane generationis effectibus [1 1Kb] , uerba tamen, sicut ille, obscena uitamus.



CAPUT XXIu.---Quod insontes homines et merito obedientie in paradiso permanentes, ita genitalibus membris fuissent usuri ad generationem prolis, sicut ceteris ad arbitrium uoluntatis.

1. Seminaret igitur prolem uir, susciperet femina genitalibus membris quando id opus esset, et quantum opus esset, uoluntate motis, non libidine concitatis. Neque enim ea sola membra mouemus ad nutum, que compactis articulata sunt ossibus, sicut pedes et manus et digitos; uerum etiam illa que mollibus remissa sunt neruis, cum uolumus, mouemus agitando, et porrigendo producimus, et torquendo flectimus, et constringendo duramus; sicut ea sunt que in ore ac facie, quantum potest, uoluntas mouet. Pulmones denique ipsi omnium, nisi medullarum, mollissimi uiscerum, et ob hoc antro pectoris communiti, ad spiritum ducendum ac remitendum uocemque emittendam seu modificandam, sicut folles fabrorum uel organorum, flantis, respirantis, loquentis, clamantis, cantantis, seruiunt uoluntati. Omitto quod animalibus quibusdam naturaliter inditum est, ut tegmen quo corpus omne uestitur, si quid in quocumque loco eius senserint abigendum, ibi tantum moueant, ubi sentiunt; nec solum insidentes muscas, uerum etiam herentes hastas [2 1Kb] cutis tremore discutiant. Numquid quia id non potest homo, ideo Creator quibus uoluit animantibus donare non potuit? Sic ergo et ipse homo potuit obedientiam etiam inferiorum habere membrorum, quam sua inobedientia perdidit. Neque enim Deo difficile fuit sic illum condere, ut in eius carne etiam illud nonnisi eius uoluntate moueretur, quod nunc nisi libidine non mouetur.

2. Nam et hominum quorumdam naturas nouimus multum ceteris dispares, et ipsa raritate mirabiles, nonnulla ut uolunt de corpore facientium, que alii nullo modo possunt, et audita uix credunt. Sunt enim qui et aures moueant uel singulas, uel ambas simul. Sunt qui totam cesariem capite immoto, quantum capilli occupant, deponunt ad frontem, reuocantque cum uolunt. Sunt qui eorum que uorauerint incredibiliter plurima et uaria, paululum precordiis contrectatis tanquam de sacculo quod placuerit integerrimum proferunt. Quidam uoces auium pecorumque et aliorum quorumlibet hominum sic imitantur atque exprimunt, ut nisi uideantur, discerni omnino non possint. Nonnulli ab imo sine pedore [3 1Kb] ullo ita numerosos pro arbitrio sonitus edunt, ut ex illa etiam parte cantare uideantur. Ipse sum expertus, sudare hominem solere cum uellet. Notum est, quosdam flere cum uolunt, atque ubertim lacrymas fundere. Iam illud multo est incredibilius quod plerique fratres memoria recentissima experti sunt. Presbyter fuit quidam nomine  Restitutus in parecia Calamensis  Ecclesie, qui quando ei placebat , id imitatas quasi lamentantis cuiuslibet hominis uotes, ita se auferebat a sensibus, et iacebat simillimus mortuo, ut non solum uellicantes atque pungentes minime sentiret, sed aliquando etiam igne ureretur admoto, sine ullo doloris sensu, nisi postmodum ex uulnere: non autem obnitendo, sed non sentiendo non mouere corpus, eo probabatur, quod tanquam in defuncto nullus inueniebatur anhelitus: hominum tamen uoces, si clarius loquerentur, tanquam de longinquo se audire postea referebat. Cum itaque corpus etiam nunc quibusdam, licet in carne coruptibili hanc erumnosam ducentibus uitam, ita in plerisque motionibus et affectionibus extra usitatum nature modum mirabiliter seruiat; quid cause est, ut non credamus ante inobedientie peccatum corruptionisque supplicium, ad propagandam prolem sine ulla libidine seruire uoluntati humane humana membra potuisse? Donatus est itaque homo sibi, quia deseruit Deum placendo sibi: et non obediens Deo, non potuit obedire nec sibi. Hinc euidentior miseria, qua [1 1Kb] homo non uiuit ut uult, Nam si ut uellet uiueret, beatum se putaret: sed nec sic tamen esset, si turpiter uiueret.



CAPUT XXu. De uera beatitudire, quam temporalis uita non obtinet.

Quanquam si diligentius attendamus, nisi beatus, non uiuit ut uult: et nullus beatus, nisi iustus. Sed etiam ipse iustus non uiuit ut uult, nisi eo peruenerit, ubi mori, falli, offendi omnino non possit; eique sit certum, ita semper futurum. Hoc enim natura expetit: nec plene atque perfecte beata erit, nisi adepta quod expetit. Nunc uero quis hominum potest ut uult uiuere, quando ipsum uiuere non est in potestate? uiuere enim uult, mori cogitur. Quomodo ergo uiuit ut uult, qui non uiuit quamdiu uult? Quod si mori uoluerit, quomodo potest ut uult uiuere, qui non uult uiuere? Et si ideo mori uelit, non quo nolit uiuere, sed ut post mortem melius uiuat: nondum ergo ut uult uiuit, sed cum ad id quod uult, moriendo peruenerit. uerum ecce uiuat ut uult, quoniam sibi extorsit sibique imperauit non uelle quod non potest, atque hoc uelle quod potest; sicut ait Terentius,

   Quoniam non potest id fieri quod uis,
Id uelis quod possit: 
num ideo beatus est, quia patienter miser est? Beata quippe uita si non amatur, non habetur. Porro si amatur et habetur, ceteris omnibus rebus excellentius necesse est ametur: quoniam propter hanc amandum est quidquid aliud amatur. Porro si tantum amatur, quantum amari digna est , fieri non potest, ut eam qui sic amat, non eternam uelit. Tunc igitur beata erit quando eterna erit.



CAPUT XXuI.---Quod felicitas in paradiso uiuentium sine erubescendo appetitu generandi officium credenda sit implere potuisse.


uiuebat itaque homo in paradiso sicut uolebat, quamdiu hoc uolebat quod Deus iusserat: uiuebat fruens Deo, ex quo bono erat bonus: uiuebat sine ulla egestate, ita semper uiuere habens in potestate. Cibus aderat, ne esuriret; potus, ne sitiret; lignum uite, ne illum senecta dissolueret. Nihil corruptionis in corpore uel ex corpore ullas molestias ullis eius sensibus ingerebat. Nullus intrinsecus morbus, nullus ictus metuebatur extrinsecus. Summa in carne sanitas, in anima [1 1Kb] tota tranquillitas. Sicut in paradiso nullus estus aut frigus, ita in eius habitatore nulla ex cupiditate uel timore accedebat [2 1Kb] bone uoluntatis offensio. Nihil omnino triste, nichil erat inaniter letum: gaudium uerum [3 1Kb] perpetuabatur ex Deo, in quem flagrabat caritas de corde puro et conscientia bona et fide non ficta : atque inter se coniugum fida ex honesto amore societas, concors mentis corporisque uigilia, et mandati sine labore custodia. Non lassitudo fatigabat otiosum, non somnus premebat inuitum  . In tanta facilitate rerum et felicitate hominum, absit ut suspicemur non potuisse prolem seri sine libidinis morbo: sed eo uoluntatis nutu mouerentur illa membra quo cetera, et sine ardoris illecebroso stimulo cum tranquillitate animi et corporis nulla corruptione integritatis infunderetur gremio maritus uxoris . Neque enim quia experientia probari non potest, ideo credendum non est; quando illas corporis partes non ageret turbidus calor, sed spontanea potestas, sicut opus esset, adhiberet; ita tunc potuisse utero coniugis salua integritate feminei genitalis uirile semen immitti, sicut nunc potest eadem integritate salua ex utero uirginis fluxus menstrui cruoris emitti. Eadem quippe uia posset illud iniici, qua hoc potest eiici. Ut enim ad pariendum non doloris gemitus, sed maturitatis impulsus feminea uiscera relaxaret: sic ad fetandum et concipiendum non libidinis appetitus, sed uoluntarius usus naturam utramque coniungeret. De rebus loquimur nunc pudendis: et ideo quamuis, antequam earum puderet, quales esse potuissent coniiciamus ut possumus; tamen necesse est ut nostra disputatio magis frenetur ea que nos reuocat uerecundia, quam eloquentia, que nobis parum suppetit, adiuuetur. Nam cum id quod dico, nec ipsi experti fuerint qui experiri potuerunt , quomodo nunc cum ista commemorantur, sensibus occurrit humanis, nisi experientia libidinis turbide, non coniectura placide uoluntatis? Hinc est quod impedit loquentem pudor,  etsi non deficiat ratio cogitantem. uerumtamen omnipotenti Deo, summo ac summe bono creatori omnium naturarum, uoluntatum autem bonarum adiutori et remuneratori, malarum autem relictori et damnatori, utrarumque ordinatori, non defuit utique consilium, quo certum numerum ciuium in sua sapientia predestinatum etiam ex damnato genere humano sue ciuitatis impleret: non eos iam meritis, quandoquidem uniuersa massa tanquam in uitiata radice damnata est, sed gratia discernens; et liberatis non solum de ipsis, uerum etiam de non liberatis, quid eis largiatur, ostendens. Non enim debita, sed gratuita bonitate tunc se quisque agnoscit erutum malis, cum ab eorum hominum consortio fit immunis, cum quibus illi iusta esset pena communis. Cur ergo non crearet Deus, quos peccaturos esse presciuit; quandoquidem in eis et ex eis, et quid eorum culpa mereretur, et quid sua gratia donaretur, posset ostendere, nec sub illo creatore ac dispositore peruersa inordinatio delinquentium rectum peruerteret ordinem rerum?



CAPUT XXuII.---De peccatoribus et angelis et hominibus, quorum peruersitas non perturbat prouidentiam Dei.

Proinde peccatores, et angeli. et homines nichil agunt, quo impediantur Magna opera Domini, exquisita in omnes uoluntates eius . Quoniam qui prouidenter atque omnipotenter sua cuique distribuit, non solum bonis, uerum etiam malis bene uti nouit. Ac per hoc propter meritum prime male uoluntatis ita damnato atque obdurato angelo malo, ut iam bonam uoluntatem ulterius non haberet, bene utens Deus, cur non permitteret ut ab illo primus homo, qui rectus, hoc est bone uoluntatis, creatus fuerat, tentaretur? Quandoquidem sic erat institutus, ut, si de adiutorio Dei fideret bonus homo, malum angelum uinceret; si autem creatorem atque adiutorem Deum superbe sibi placendo desereret, uinceretur: meritum bonum habens in adiuta diuinitus uoluntate recta, malum uero in deserente Deum uoluntate peruersa. Quia et ipsum fidere de adiutorio Dei, non quidem posset sine adiutorio Dei: nec tamen ideo ab his diuine gratie beneficiis sibi placendo recedere non habebat in potestate. Nam sicut in hac carne uiuere sine adiumentis alimentorum in potestate non est, non autem in ea uiuere in potestate est; quod faciunt qui se ipsos necant: ita bene uiuere sine adiutorio Dei, etiam in paradiso, non erat in potestate; erat autem in potestate male uiuere, sed beatitudine non permansura, et pena iustissima secutura. Cum igitur huius futuri casus humani Deus non esset ignarus, cur eum non sineret inuidi angeli malignitate tentari? nullo modo quidem quod uinceretur  incertus; sed nichilominus prescius quod ab eius semine adiuto sua gratia idem ipse diabolus fuerat sanctorum gloria maiore uincendus. Ita factum est ut nec Deum aliquid futurorum lateret, nec presciendo quemquam peccare compelleret; et quid interesset inter propriam cuiusque presumptionem et suam tuitionem, angelice et humane rationali creature, consequenti experientia demonstraret. Quis enim audeat credere, aut dicere, ut neque angelus, neque homo caderet, in Dei potestate non fuisse? Sed hoc eorum potestati maluit non auferre; atque ita et quantum mali eorum superbia, et quantum boni sua gratia ualeret, ostendere.



CAPUT XXuIII.---De qualitate duarum ciuitatum, terrene atque celestis.

Fecerunt itaque ciuitates duas amores duo; terrenam scilicet amor sui usque ad contemptum Dei, celestem uero amor Dei usque ad contemptum sui  . Denique illa in se ipsa, hec in Domino gloriatur. Illa enim querit ab hominibus gloriam: huic autem Deus conscientie testis, maxima est gloria. Illa in gloria sua exaltat caput suum: hec dicit Deo suo, Gloria mea, et exaltans caput meum . Illi [1 1Kb] in principibus eius, uel in eis quas subiugat nationibus dominandi libido dominatur: in hac seruiunt inuicem in caritate, et prepositi consulendo, et subditi obtemperando. Illa in suis potentibus diligit uirtutem suam: hec dicit Deo suo, Diligam te, Domine, uirtus mea . Ideoque in illa sapientes eius secundum hominem uiuentes, aut corporis aut animi sui bona, aut utriusque sectati sunt; aut qui potuerunt cognoscere Deum, non ut Deum honorauerunt, uel gratias egerunt; sed euanuerunt in cogitationibus suis, et obscuratum est insipiens cor eorum: dicentes se esse sapientes, id est, dominante sibi superbia in sua sapientia sese extollentes, stulti facti sunt; et immutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium: ad huiuscemodi enim simulacra adoranda uel duces populorum, uel sectatores fuerunt: et coluerunt atque seruierunt creature potius quam Creatori, qui est benedictus in secula . In hac autem nulla est hominis sapientia, nisi pietas, qua recte colitur uerus Deus, id exspectans premium in societate sanctorum, non solum hominum, uerum etiam Angelorum, ut sit Deus omnia in omnibus .



LIBER QUINTUS DECIMUS. Postquam egit quatuor proxime antecedentibus libris de ciuitatum duarum, terrene ac celestis exortu, libros totidem de earumdem ciuitatum procursu subiungit Augustinus, idque argumentum ea ratione aggreditur, ut precipua capita sacre historie eodem spectantia pertractet, primum scilicet quinto decimo hoc libro que in Genesi leguntur a Cain et Abel usque ad diluuium.



CAPUT PRIMUM.---De duobus ordinibus generationis humane in diuersos fines ab initio procurrentis.


1. De felicitate paradisi, uel de ipso paradiso, et de uita ibi primorum hominum, eorumque peccato atque supplicio, multi multa senserunt, multa dixerunt, multa litteris mandauerunt. Nos quoque secundum Scripturas sanctas, uel quod in eis legimus, uel quod ex eis intelligere potuimus, earum congruentes auctoritati, de his rebus in superioribus libris diximus. Enucleatius autem si ista querantur, multiplices atque multimodas pariunt disputationes, que pluribus intexende sunt uoluminibus, quam hoc opus tempusque deposcit. Quod non ita largum habemus, ut in omnibus que possunt requirere otiosi et scrupulosi [1 1Kb] , paratiores ad interrogandum, quam capaciores ad intelligendum, nos oporteat immorari. Arbitror tamen satis nos iam fecisse magnis et difficillimis questionibus de initio uel mundi [2 1Kb] , uel anime, uel ipsius generis humani: quod in duo genera distribuimus; unum eorum qui secundum hominem, alterum eorum qui secundum Deum uiuunt. Quas etiam mystice appellamus ciuitates duas, hoc est duas societates hominum: quarum est una que predestinata est in eternum regnare cum Deo; altera, eternum supplicium subire cum diabolo. Sed iste finis est earum, de quo post loquendum est. Nunc autem quoniam de exortu earum, siue in Angelis, quorum numerus ignoratur a nobis, siue in duobus primis hominibus, satis dictum est, iam mihi uidetur earum aggrediendus excursus, ex quo illi duo generare ceperunt, donec homines generare cessabunt. Hoc enim uniuersum tempus, siue seculum, in quo cedunt morientes, succeduntque nascentes, istarum duarum ciuitatum, de quibus disputamus, excursus est.

2. Natus est igitur prior Cain ex illis duobus generis humani parentibus, pertinens ad hominum ciuitatem; posterior Abel, ad ciuitatem Dei. Sicut enim in uno homine, quod dixit Apostolus, experimur quia non primum quod spirituale est, sed quod animale, postea spirituale : unde unusquisque, quoniam ex damnata [3 1Kb] propagine exoritur, primo sit necesse est ex Adam malus atque carnalis; quod si in Christum [4 1Kb] renascendo profecerit, post erit bonus et spiritualis: sic in uniuerso genere humane cum  primum due iste ceperunt nascendo atque moriendo procurrere ciuitates, prior est natus ciuis huius seculi; posterior autem isto peregrinus in seculo, et pertinens ad ciuitatem Dei, gratia predestinatus, gratia electus, gratia peregrinus deorsum, gratia ciuis sursum. Nam quantum ad ipsum attinet, ex eadem massa oritur, que originaliter est tota damnata: sed tanquam figulus Deus (hanc enim similitudinem non imprudenter, sed prudenter introducit [ ex eadem massa fecit aliud uas in honorem, aliud in contumeliam . Prius autem factum est uas in contumeliam, post uero alterum in honorem: quia et in ipso uno, sicut iam dixi, homine, prius est reprobum, unde necesse est incipiamus, et ubi non est necesse ut remaneamus; posterius uero probum, quo proficientes ueniamus, et quo peruenientes maneamus. Proinde non quidem omnis homo malus erit bonus, nemo tamen erit bonus qui non erat malus: sed quanto quisque citius mutatur in melius, hoc in se facit nominari quod apprehendit celerius, et posteriore cooperit uocabulum prius. Scriptum est itaque de Cain, quod condiderit ciuitatem : Abel autem tanquam peregrinus non condidit. Superna est enim sanctorum ciuitas, quamuis hic pariat ciues, in quibus peregrinatur, donec regni eius tempus adueniat, cum congregatura est omnes in suis corporibus resurgentes, quando eis promissum dabitur regnum, ubi cum suo principe Rege seculorum sine ullo temporis fine regnabunt.



CAPUT II.---De filiis carnis, et filiis promissionis.

Umbra sane quedam ciuitatis huius et imago prophetica ei significande potius quam presentande seruiuit in terris, quo eam tempore demonstrari oportebat, et dicta est etiam ipsa ciuitas sancta merito significantis imaginis, non expresse, sicut futura est, ueritatis. De hac imagine seruiente, et de illa quam significat libera ciuitate, sic Apostolus ad Galatas loquitur: Dicite mihi, inquit, sub lege uolentes esse, legem non audistis [1 1Kb] ? Scriptum est enim quod Abraham duos filios habuit, unum de ancilla, et unum de libera. Sed ille quidem qui de ancilla, secundum carnem natus est; qui autem de libera, per repromissionem: que sunt in allegoria  . Hec enim sunt duo  testamenta; unum quidem a monte Sina [1 1Kb] in seruitutem generans, quod est Agar [2 1Kb] . Sina enim est mons in Arabia, qui coniunctus est [3 1Kb] huic que nunc est Ierusalem: seruit enim cum filiis suis. Que autem sursum est Ierusalem, libera est, que est mater omnium nostrum [4 1Kb] . Scriptum est enim, Letare, sterilis, que non paris; erumpe et clama, que non parturis: quoniam multi filii deserte, magis quam eius que habet uirum. Nos autem, fratres, secundum Isaac promissionis filii sumus. Sed sicut tunc qui secundum carnem natus fuerat, persequebatur eum qui secundum spiritum; ita et nunc. Sed quid dicit Scriptura? Eiice ancillam et filium eius: non enim heres erit filius ancille cum filio libere. Nos autem, fratres, non sumus ancille filii, sed libere, qua libertate Christus nos liberauit . Hec forma intelligendi de apostolica auctoritate descendens locum nobis aperit, quemadmodum Scripturas duorum Testamentorum, ueteris et Noui accipere debeamus. Pars enim quedam terrene ciuitatis imago celestis ciuitatis effecta est, non se significando, sed alteram; et ideo seruiens. Non enim propter se ipsam, sed propter aliam significandam est instituta; et precedente alia significatione et ipsa prefigurans prefigurata est. Namque Agar ancilla Sarre, eiusque filius, imago quedam huius imaginis fuit. Et quoniam transiture erant umbre luce ueniente, ideo dixit libera Sarra, que significabat liberam ciuitatem, cui rursus alio modo significande etiam illa umbra seruiebat: Eiice ancillam, et filium eius; non enim heres erit filius ancille cum filio meo Isaac, quod ait Apostolus, cum filio libere. Inuenimus ergo in terrena ciuitate duas formas; unam suam presentiam demonstrantem, alteram celesti ciuitati significande sua presentia seruientem. Parit autem ciues terrene ciuitatis peccato uitiata natura; celestis uero ciuitatis ciues parit a peccato naturam liberans gratia: unde illa uocantur uasa ire; ista, uasa misericordie . Significatum est hoc etiam in duobus filiis Abrahe, quod unus de ancilla, que dicebatur Agar, secundum carnem natus est Ismel, alter autem de Sarra libera secundum repromissionem natus Isaac. Uterque quidem de semine Abrahe: sed illum genuit demonstrans consuetudo naturam, istum uero dedit promissio significans gratiam. Ibi humanus usus ostenditur, hic diuinum beneficium commendatur.



CAPUT III.---De sterilitate Sarre, quam Dei gratia fecundauit.

Sarra quippe sterilis erat, et desperatione prolis, saltem de ancilla sua concupiscens habere, quod de se ipsa non se posse cernebat, dedit eam fetandam uiro, de quo parere uoluerat, nec potuerat. Exegit  itaque etiam sic debitum de marito, utens iure suo in utero alieno. Natus est ergo Ismel, sicut nascuntur homines, permixtione sexus utriusque, usitata lege nature. Ideo dictum est secundum carnem: non quod ista beneficia Dei non sint, aut non illa operetur Deus, cuius opifex sapientia attingit, sicut scriptum est, a fine usque ad finem fortiter, et disponit omnia suauiter : sed ubi significandum fuerat Dei donum, quod indebitum hominibus gratis gratia largiretur, sic oportuit dari filium, quemadmodum nature non debebatur excursibus. Negat enim natura iam filios tali commixtioni maris et femine, qualis esse poterat Abrahe et Sarre in illa iam etate, etiam mulieris accedente sterilitate, que nec tunc parere potuit, quando non etas fecunditati, sed etati fecunditas defuit. Quod ergo nature sic affecte fructus posteritatis non debebatur, significat quod natura generis humani peccato uitiata, ac per hoc iure damnata, nichil uere felicitatis in posterum merebatur. Recte igitur significat Isaac per repromissionem natus filios gratie, ciues ciuitatis libere, socios pacis eterne, ubi sit non amor proprie ac priuate quodammodo uoluntatis, sed communi eodemque immutabili bono gaudens, atque ex multis unum cor faciens, id est perfecte concors [1 1Kb] , obedientia caritatis.



CAPUT Iu.---De terrene ciuitatis uel concertatione, uel pace.

Terrena porro ciuitas, que sempiterna non erit , hic habet bonum suum, cuius societate letatur, qualis esse de talibus rebus letitia potest. Et quoniam non est tale bonum, ut nullas angustias faciat amatoribus suis, ideo ciuitas ista aduersus se ipsam plerumque diuiditur litigando, bellando, atque pugnando, et aut mortiferas, aut certe mortales uictorias requirendo. Nam ex quacumque sui parte aduersus alteram sui partem bellando surrexerit, querit esse uictrix gentium, cum sit captiua uitiorum. Et si quidem cum uicerit, superbius extollitur, etiam mortifera [2 1Kb] ; si uero conditionem cogitans casusque communes, magisque accidere possunt aduersis angitur, quam eis que prouenerint [3 1Kb] secundis rebus inflatur, tantummodo mortalis est ista uictoria. Neque enim semper dominari poterit permanendo eis quos potuerit subiugare uincendo. Non autem recte dicuntur ea bona non esse, que concupiscit hec ciuitas, quando est et ipsa in suo genere humano melior. Concupiscit enim terrenam quamdam pro rebus infimis pacem: ad eam namque desiderat peruenire bellando. Quoniam si uicerit, et qui resistat non fuerit, pax erit, quam non habebant partes inuicem aduersantes, et pro his rebus quas simul habere non poterant infelici egestate certantes. Hanc pacem requirunt laboriosa bella; hanc adipiscitur que putatur gloriosa uictoria. Quando autem uincunt  qui causa iustiore pugnabant, quis dubitet gratulandam esse uictoriam, et prouenisse optabilem pacem? Hec bona sunt, et sine dubio Dei dona sunt. Sed si, neglectis melioribus, que ad supernam pertinent ciuitatem, ubi erit uictoria in eterna et summa pace secura, bona ista sic concupiscuntur, ut uel sola esse credantur, uel his que meliora creduntur, amplius diligantur; necesse est miseria consequatur, et que inerat augeatur.



CAPUT u.---De primo terrene ciuitatis auctore fratricida, cuius impietati Romane urbis conditor germani cede responderit.

Primus itaque fuit terrene ciuitatis conditor fratricida: nam suum fratrem ciuem ciuitatis eterne in hac terra peregrinantem inuidentia uictus occidit. Unde mirandum non est, quod tanto post in ea ciuitate condenda, que fuerat huius terrene ciuitatis, de qua loquimur, caput futura, et tam multis gentibus regnatura, huic primo exemplo et, ut Greci appellant, quedam sui generis imago respondit. Nam et illic, sicut ipsum facinus quidam peta commemorauit illorum,

Fraterno primi maduerunt sanguine muri. 
Sic enim condita est Roma, quando occisum Remum a fratre Romulo Romana testatur historia: nisi quod isti terrene ciuitatis ambo ciues erant. Ambo gloriam de Romane reipublice institutione querebant: sed ambo eam tantam, quantam, si unus esset, habere non poterant. Qui enim uolebat dominando gloriari, minus utique dominaretur, si eius potestas uiuo consorte minueretur. Ut ergo totam dominationem haberet unus, ablatus est socius: et scelere creuit in peius, quod innocentia minus esset et melius. Hi autem fratres Cain et Abel non habebant ambo inter se similem rerum terrenarum cupiditatem; nec in hoc alter alteri inuidit, quod eius dominatus fieret angustior, qui alterum occidit, si ambo dominarentur : sed inuidentia illa diabolica, qua inuident bonis mali, nulla alia causa [1 1Kb] , nisi quia illi boni sunt, illi mali. Nullo enim modo fit minor accedente seu permanente consorte possessio bonitatis; imo possessio bonitas, quam tanto latius, quanto concordius indiuidua sociorum possidet caritas [2 1Kb] . Non habebit denique istam possessionem, qui eam noluerit habere communem; et tanto eam reperiet ampliorem, quanto amplius ibi potuerit amare consortem. Illud igitur quod inter Remum et Romulum exortum est, quemadmodum aduersus se ipsam terrena ciuitas diuidatur, ostendit: quod autem inter Cain et Abel, inter duas ipsas ciuitates, Dei et hominum, inimicitias demonstrauit. Pugnant ergo inter se mali et mali:  item pugnant inter se boni et mali. Boni uero et boni, si perfecti sunt, inter se pugnare non possunt: proficientes autem nondumque perfecti ita possunt, ut bonus quisque ex ea parte pugnet contra alterum, qua etiam contra semetipsum. Et in uno quippe homine caro concupiscit aduersus spiritum, et spiritus aduersus carnem . Concupiscentia ergo spiritualis contra alterius potest pugnare carnalem, uel concupiscentia carnalis contra alterius spiritualem, sicut inter se pugnant boni et mali: uel certe ipse concupiscentie carnales inter se duorum bonorum, nondum utique perfectorum, sicut inter se pugnant mali et mali, donec eorum qui curantur ad ultimam uictoriam sanitas perducatur.



CAPUT uI.---De languoribus, quos ex pena peccati etiam ciues ciuitatis Dei in huius uite peregrinatione patiuntur, et a quibus Deo medente sanantur.

Languor est quippe iste, id est illa inobedientia, de qua in libro quartodecimo disseruimus , prime inobedientie supplicium; et ideo non natura, sed uitium: propter quod dicitur proficientibus bonis, et ex fide in hac peregrinatione uiuentibus, Inuicem onera uestra portate, et sic adimplebitis legem Christi   . Item alibi dicitur: Corripite inquietos, consolamini pussillanimes, suscipite infirmos, patientes estote ad omnes. uidete ne quis malum pro malo alicui reddat . Item alio loco: Si preoccupatus fuerit homo in aliquo delicto, uos qui spirituales estis, instruite huiusmodi in spiritu mansuetudinis, intendens te ipsum, ne et tu tenteris . Et alibi: Sol non occidat super iracundiam uestram . Et in Euangelio: Si peccauerit in te frater tuus, corripe eum inter te et ipsum solum [1 1Kb] . Item de peccatis, in quibus multorum cauetur offensio, Apostolus dicit: Peccantes coram omnibus argue, ut et ceteri timorem habeant . Propter hoc et de uenia inuicem danda, multa precipiuntur, et magna cura, propter tenendam pacem, sine qua nemo poterit uidere Deum : ubi ille terror est, quando iubetur seruus decem millium talentorum reddere debita, que illi fuerant relaxata, quoniam debitum denariorum centum conseruo suo non relaxauit. Qua similitudine proposita, Dominus iehsu adiecit, atque ait, Sic et uobis faciet Pater uester celestis, si non dimiseritis unusquisque fratri suo de cordibus uestris . Hoc modo curantur ciues ciuitatis Dei in hac terra [2 1Kb] peregrinantes, et paci superne patrie suspirantes. Spiritus autem sanctus operatur intrinsecus, ut ualeat aliquid medicina, que adhibetur extrinsecus. Alioquin etiamsi Deus ipse utens creatura sibi subdita in aliqua specie humana sensus alloquatur humanos, siue istos corporis, siue illos quos istis simillimos habemus in somnis, nec interiore gratia mentem regat atque agat, nichil prodest homini omnis predicatio ueritatis. Facit  autem hoc Deus a uasis misericordie ire uasa discernens, dispensatione qua ipse nouit multum occulta, sed tamen iusta. Ipso quippe adiuuante mirabilibus et latentibus modis, cum peccatum, quod habitat in membris nostris, que potius iam pena peccati est, sicut Apostolus precipit, non regnat in nostro mortali corpore ad obediendum desideriis eius, nec ei membra nostra uelut iniquitatis arma exhibemus , conuertitur ad mentem non sibi ad mala, Deo regente, consentientem; et eam regentem tranquillius nunc habebit, postea sanitate perfecta [1 1Kb] atque immortalitate percepta homo sine ullo peccato in eterna pace regnabit.



CAPUT uII.---De causa et pertinacia sceleris Cain, quem a facinore concepto nec Dei sermo reuocauit.

1. Sed hoc ipsum, quod sicut potuimus exposuimus, cum Deus locutus esset ad Cain eo more [2 1Kb] , quo cum primis hominibus per creaturam subiectam uelut eorum socius forma congrua loquebatur  , quid ei profuit? nonne conceptum scelus in necando fratre etiam post uerbum diuine admonitionis impleuit? Nam cum sacrificia discreuisset amborum, in illius respiciens, huius despiciens, quod non dubitandum est potuisse cognosci signo aliquo attestante uisibili; et hoc ideo fecisset Deus, quia mala erant opera huius, fratris uero eius bona: contristatus est Cain ualde, et concidit facies eius. Sic enim scriptum est: Et dixit Dominus ad Cain, Quare tristis factus es, et quare concidit facies tua? Nonne si recte offeras, recte autem non diuidas, peccasti? Quiesce: ad te enim conuersio eius, et tu dominaberis illius . In hac admonitione quam Deus protulit ad Cain, illud quidem quod dictum est, Nonne si recte offeras, recte autem non diuidas, peccasti? quia non elucet cur uel unde sit dictum, multos sensus peperit eius obscuritas, cum diuinarum Scripturarum quisque tractator secundum fidei regulam id conatur exponere. Recte quippe offertur sacrificium, cum offertur Deo uero, cui uni tantummodo sacrificandum est. Non autem recte diuiditur, dum non discernuntur recte uel loca, uel tempora, uel res ipse que offeruntur, uel qui offert, et cui offertur, uel hi quibus ad uescendum distribuitur quod oblatum est: ut diuisionem hic discretionem intelligamus; siue cum offertur, ubi non oportet, aut quod non ibi, sed alibi oportet; siue cum offertur, quando non oportet, aut quod non tunc, sed alias oportet; siue cum id offertur, quod nusquam et nunquam penitus debuit; siue cum electiora sibi eiusdem generis rerum tenet homo, quam sunt ea que offert Deo; siue cum eius rei que oblata est, fit particeps profanus, aut quilibet quem fas non est fieri. In quo autem horum Deo displicuerit Cain, facile non  potest inueniri. Sed quoniam Ioannes apostolus, cum de his fratribus loqueretur, Non sicut Cain, inquit, qui ex maligno erat, et occidit fratrem suum: et cuius rei gratia occidit eum? Quia opera illius maligna fuerunt fratris autem illius iusta : datur intelligi propterea Deum non respexisse in munus eius, quia hoc ipso male diuidebat, dans Deo aliquid suum, sibi autem se ipsum. Quod omnes faciunt qui non Dei, sed suam sectantes uoluntatem, id est, non recto, sed peruerso corde uiuentes, offerunt tamen Deo munus, quo putant eum redimi, ut eorum non opituletur sanandis prauis cupiditatibus, sed explendis. Et hoc est proprium terrene ciuitatis, Deum uel deos colere, quibus adiuuantibus regnet in uictoriis et pace terrena, non caritate consulendi, sed dominandi cupiditate. Boni quippe ad hoc utuntur mundo, ut fruantur Deo: mali autem contra, ut fruantur mundo, uti uolunt Deo; qui tamen eum uel esse, uel res humanas curare iam credunt. Sunt enim multo deteriores, qui nec hoc quidem credunt. Cognito itaque Cain quod super eius germani sacrificium, nec super suum respexerat Deus, utique fratrem bonum mutatus imitari, non elatus debuit emulari. Sed contristatus est, et concidit facies eius. Hoc peccatum maxime arguit Deus, tristitiam de alterius bonitate, et hoc fratris. Hoc quippe arguendo interrogauit dicens, Quare contristatus es, et quare concidit facies tua? Quia enim fratri inuidebat, Deus uidebat, et hoc arguebat. Nam hominibus, quibus absconditum est cor alterius, esse posset ambiguum, et prorsus incertum, utrum illa tristitia malignitatem suam, in qua se Deo displicuisse didicerat, an fratris doluerit bonitatem, que Deo placuit, cum in sacrificium eius aspexit. Sed rationem Deus reddens, cur eius oblationem accipere noluerit, ut sibi ipse potius merito, quam ei frater immerito displiceret [1 1Kb] , cum esset iniustus non recte diuidendo, hoc est non recte uiuendo, et indignus cuius approbaretur oblatio, quam esset iniustior, quod fratrem iustum gratis odisset, ostendit.

2. Non tamen eum dimittens sine mandato sancto, iusto et bono, Quiesce, inquit; ad te enim conuersio eius, et tu dominaberis illius. Numquid fratris? Absit. Cuius igitur, nisi peccati? Dixerat enim, Peccasti: tum deinde addidit, Quiesce; ad te enim conuersio eius, et tu dominaberis illius. Potest quidem ita intelligi ad ipsum hominem conuersionem esse debere peccati, ut nulli alii quam sibi sciat tribuere debere quod peccat. Hec est enim salubris penitentie medicina, et uenie petitio non incongrua, ut ubi ait, Ad te enim conuersio eius, non subaudiatur, Erit; sed, Sit; precipientis uidelicet, non predicentis modo. Tunc enim dominabitur quisque peccato, si id sibi non defendendo preposuerit, sed penitendo subiecerit: alioquin et illi seruiet dominanti, si patrocinium adhibuerit accidenti [2 1Kb] . Sed ut peccatum intelligatur concupiscentia ipsa carnalis, de qua dicit Apostolus, Caro concupiscit aduersus spiritum ; in cuius carnis fructibus  et inuidiam commemorat, qua utique Cain stimulabatur, et accendebatur in fratris exitium: bene subauditur, Erit, id est, Ad te enim conuersio eius erit, et tu dominaberis illius. Cum enim commota fuerit pars ipsa carnalis, quam peccatum appellat Apostolus, ubi dicit, Non ego operor illud, sed quod habitat in me peccatum : quam partem animi etiam philosophi dicunt esse uitiosam, non que mentem debeat trahere, sed cui mens debeat imperare, eamque ab illicitis operibus ratione cohibere: cum ergo commota fuerit ad aliquid perperam committendum, si quiescatur [1 1Kb] et obtemperetur dicenti Apostolo, Nec exhibueritis membra uestra arma iniquitatis peccato ; ad mentem domita et uicta conuertitur, ut subdite ratio dominetur. Hoc precepit Deus huic, qui facibus inuidie inflammabatur in fratrem, et quem debuerat imitari, cupiebat auferri. Quiesce, inquit: manus ab scelere contine; non regnet peccatum in tuo mortali corpore ad obediendum desideriis eius, nec exhibeas membra tua iniquitatis arma peccato. Ad te enim conuersio eius: dum non adiuuatur relaxando, sed quiescendo frenatur. Et tu dominaberis illius: ut cum forinsecus non permittitur operari, sub potestate mentis regentis et beneuolentis assuescat etiam intrinsecus non moueri. Dictum est tale aliquid in eodem diuino libro et de muliere, quando post peccatum Deo interrogante atque iudicante damnationis sententias acceperunt, in serpente diabolus, et in se ipsis illa et maritus. Cum enim dixisset ei, Multiplicans multiplicabo tristitias tuas et gemitum tuum, et in tristitiis paries filios: deinde addidit, Et ad uirum tuum conuersio tua, et ipse dominabitur tui . Quod dictum est ad Cain de peccato, uel de uitiosa carnis concupiscentia, hoc isto loco de peccatrice femina: ubi intelligendum est uirum ad regendam uxorem, animo carnem regenti similem esse oportere. Propter quod dicit Apostolus: Qui diligit uxorem suam, se ipsum diligit: nemo enim unquam carnem suam odio habuit . Sananda sunt enim hec, sicut nostra; non sicut aliena, damnanda. Sed illud Dei preceptum Cain sicut preuaricator accepit. Inualescente quippe inuidentie uitio, fratrem [2 1Kb] insidiatus occidit. Talis erat terrene conditor ciuitatis. Quomodo autem significauerit etiam Iudeos, a quibus Christus occisus est pastor ouium hominum, quem pastor ouium pecorum prefigurabat Abel, quia in allegoria prophetica res est, parco nunc dicere, et quedam hinc aduersus Faustum Manicheum dixisse me recolo  .



CAPUT uIII.---Que ratio fuerit, ut Cain inter principia generis humani conderet ciuitatem.

1. Nunc autem defendenda mihi uidetur historia, ne sit Scriptura incredibilis, que dicit edificatam ab uno homine ciuitatem eo tempore, quo non plus quam uiri quatuor, uel potius tres, posteaquam fratrem  frater occidit, fuisse uidentur in terra; id est, primus homo pater omnium, et ipse Cain, et eius filius Enoch, ex cuius nomine ipsa ciuitas nuncupata est. Sed hoc quos mouet, parum considerant, non omnes homines, qui tunc esse potuerunt, scriptorem sacre huius historie necesse habuisse nominare; sed eos solos, quos operis suscepti ratio postulabat. Propositum quippe scriptoris illius fuit, per quem Spiritus sanctus id agebat, per successiones certarum generationum ex uno homine propagatarum peruenire ad Abraham, ac deinde ex eius semine ad populum Dei: in quo distincto a ceteris gentibus prefigurarentur et prenuntiarentur omnia que de ciuitate, cuius eternum erit regnum, et de Rege eius eodemque conditore Christo in Spiritu preuidebantur esse uentura; ita ut nec de altera societate hominum taceretur, quam terrenam dicimus ciuitatem, quantum ei commemorande satis esset, ut ciuitas Dei etiam sue aduersarie comparatione clarescat. Cum igitur Scriptura diuina, ubi et numerum annorum, quos illi homines uixerunt, commemorat, ita concludat, ut dicat de illo de quo loquebatur, Et genuit filios et filias, et fuerunt omnes dies illius, uel illius, quos uixit, anni tot, et mortuus est : numquid quia eosdem filios et filias non nominat, ideo intelligere non debemus per tam multos annos, quibus tunc in seculi huius prima etate uiuebant, nasci potuisse plurimos homines, quorum cetibus condi possent etiam plurime ciuitates? sed pertinuit ad Deum, quo ista inspirante conscripta sunt, has duas societates suis diuersis generationibus primitus digerere atque distinguere: ut seorsum hominum, hoc est secundum hominem uiuentium, seorsum autem filiorum Dei, id est hominum secundum Deum uiuentium, generationes contexerentur usque ad diluuium, ubi ambarum societatum discretio concretioque narratur: discretio quidem, quod ambarum separatim generationes commemorantur, unius fratricide Cain, alterius autem qui uocabatur Seth; natus quippe fuerat et ipse de Adam, pro illo quem frater occidit: concretio autem, quia, bonis in deterius declinantibus, tales uniuersi facti fuerant, ut diluuio delerentur, excepto uno iusto, cui nomen erat Ne, et eius coniuge, et tribus filiis, totidemque nuribus, qui homines octo ex illa omnium uastatione mortalium per arcam euadere meruerunt.

2. Quod igitur scriptum est, Et cognouit Cain uxorem suam, et concipiens peperit Enoch; et erat edificans ciuitatem in nomine filii sui Enoch: non est quidem consequens, ut istum primum filium genuisse credatur. Neque enim hoc ex eo putandum est, quia dictus est cognouisse uxorem suam, quasi tunc se illi primitus concumbendo miscuisset. Nam et de ipso patre omnium Adam non tunc solum hoc dictum est, quando conceptus est Cain, quem primogentium uidetur habuisse: uerum etiam posterius eadem Scriptura, Cognouit, inquit, Adam uxorem suam Euam, et concepit, et peperit filium, et nominauit nomen illius Seth . Unde intelligitur ita solere illam Scripturam loqui, quamuis non semper cum in  ea legitur factos hominum fuisse conceptus, non tamen solum cum primum sibi sexus uterque miscetur. Nec illud necessario est argumento, ut primogenitum patri existimemus Enoch, quod eius nomine ciuitas illa nuncupata est. Non enim ab re est, ut propter aliquam causam, cum et alios haberet, diligeret eum pater ceteris amplius. Neque enim et Iudas primogenitus fuit, a quo Iudea cognominata est, et Iudei. Sed etiamsi conditori ciuitatis illius iste filius primus est natus, non ideo putandum est tunc a patre condite ciuitati nomen eius impositum, quando natus est; quia nec constitui tunc ab uno poterat ciuitas, que nichil aliud est quam hominum multitudo aliquo societatis uinculo colligata: sed cum illius hominis familia tanta numeriositate cresceret, ut haberet iam populi quantitatem, tunc potuit utique fieri, ut et constitueret, et nomen primogeniti sui constitute imponeret ciuitati. Tam longa quippe uita illorum hominum fuit, ut illic memoratorum, quorum et anni taciti non sunt, qui minimum uixit ante diluuium, ad septingentos quinquagita tres perueniret  . Nam plures nongentos annos etiam transierunt, quamuis nemo ad mille peruenerit. Quis itaque dubitauerit per unius hominis etatem tantum multiplicari potuisse genus humanum, ut esset unde constitueretur [1 1Kb] non una, sed plurime ciuitates  ? Quod ex hoc coniici facillime potest, quia ex uno Abraham non multo amplius quadringentis annis numerositas Hebree gentis tanta procreata est, ut in exitu eiusdem populi ex Aegypto sexcenta millia hominum [2 1Kb] fuisse referantur bellice iuuentutis , ut omittamus gentem Idumeorum non pertinentem ad populum Isrel, quam genuit frater eius Esau, nepos Abrahe, et alias  natas ex semine ipsius Abrahe, non per Sarram coniugem procreatas.



CAPUT IX.---De longa uita hominum, que fuit ante diluuium, et de ampliore humanorum corporum forma.

Quamobrem nullus prudens rerum existimator dubitauerit, Cain, non solum aliquam, uerum etiam magnam potuisse condere ciuitatem, quando in tam longum tempus protendebatur uita mortalium  : nisi forte infidelium quispiam ex ipsa numerositate annorum nobis ingerat questionem, qua uixisse tunc homines scriptum est in auctoribus nostris [3 1Kb] ; et hoc neget esse credendum. Ita quippe non credunt etiam magnitudines corporum longe ampliores tunc fuisse quam nunc sunt. Unde et nobilissimus eorum peta  uirgilius, de ingenti lapide, quem in agrorum limite infixum uir fortis [1 1Kb] illorum temporum pugnans et rapuit, et cucurrit, et intorsit, et misit,

uix illum [2 1Kb]  lecti bis sex ceruice subirent,
Qualia nunc hominum producit corpora tellus: 
significans maiora tunc corpora producere solere tellurem. Quanto magis igitur temporibus recentioribus mundi, ante illud nobile diffamatumque diluuium? Sed de corporum magnitudine plerumque incredulos nudata per uetustatem siue per uim fluminum uariosque casus sepulcra conuincunt, ubi apparuerunt, uel unde ceciderunt incredibilis magnitudinis ossa mortuorum. uidi ipse non solus, sed aliquot mecum in Uticensi littore molarem hominis dentem tam ingentem, ut si in nostrorum dentium modulos minutatim concideretur, centum nobis uideretur facere potuisse. Sed illum gigantis alicuius fuisse crediderim. Nam preter quod erant omnium multo maiora, quam nostra, tunc corpora, gigantes longe ceteris anteibant. Sicut aliis deinde nostrisque temporibus rara quidem, sed nunquam ferme defuerunt, que modum aliorum plurimum excederent. Plinius Secundus, doctissimus homo, quanto magis magisque preterit seculi excursus, minora corpora naturam ferre testatur. Quod etiam Homerum commemorat sepe carmine fuisse conquestum, non hec uelut petica figmenta deridens, sed in historicam fidem tanquam miraculorum naturalium scriptor assumens . uerum, ut dixi, antiquorum magnitudines corporum inuenta plerumque ossa, quoniam diuturna sunt, etiam multo posterioribus seculis produnt. Annorum autem numerositas cuiusque hominis qui [3 1Kb] temporibus illis fuit, nullis nunc talibus documentis uenire in experimentum potest. Nec tamen ideo fides sacre huic historie deroganda est, cuius tanto impudentius narrata non credimus, quanto impleri certius prenuntiata conspicimus. Dicit tamen etiam idem Plinius  , esse adhuc gentem, ubi ducentos annos uiuitur. Si ergo humanarum uitarum diuturnitates, quas experti non sumus, hodie habere creduntur incognita nobis loca, cur non habuisse credantur et tempera? An uero est credibile alicubi esse quod hic non est, et incredibile est aliquando fuisse quod nunc non est?



CAPUT X.---De differentia qua inter hebreos et nostros codices uidentur annorum numeri dissonare.

Quocirca etsi inter hebreos et nostros codices  de ipso numero annorum nonnulla uidetur esse distantia, quod ignoro qua ratione sit factum: non tamen tanta est, ut illos homines tam longeuos fuisse  dissentiant. Nam ipse homo primus Adam, antequam gigneret filium qui appellatus est Seth, ducentos triginta annos uixisse reperitur in codicibus nostris, in hebreis autem centum triginta perhibetur . Sed posteaquam eum genuit, septingentos uixisse legitur in nostris, octingentos uero in illis . Atque ita in utrisque uniuersatis summa concordat. Ac deinde per consequentes generationes antequam gignatur qui gigni commemoratur, minus uixisse apud hebreos pater eius inuenitur centum annos: sed posteaquam est genitus idem ipse, centum minus quam in hebreis inueniuntur in nostris. Atque ita hinc et inde numeri uniuersitas consonat. In sexta autem generatione nusquam utrique codices discrepant. In septima uero, ubi ille qui natus est Enoch, non mortuus, sed quod Deo placuerit translatus esse narratur, eadem dissonantia est, que in superioribus quinque de centum annis antequam gigneret eum qui ibi commemoratus est filium: atque ita in summa similis consonantia. uixit enim annos, antequam transferretur, secundum utrosque codices, trecentos sexaginta et quinque . Octaua generatio habet quidem nonullam diuersitatem, sed minorem, ac dissimilem ceteris. Mathusalem [1 1Kb] quippe, quem genuit Enoch, antequam gigneret eum qui in ipso ordine sequitur, secundum hebreos non centum minus, sed uiginti amplius uixit annos: qui rursus in nostris posteaquam eum genuit, reperiuntur additi, et in utrisque sibi summa uniuersi numeri occurrit . In sola nona generatione, id est in annis Lamech filii Mathusalem, patris autem Ne, summa uniuersitatis discrepat, sed non plurimum. uiginti enim et quatuor annos plus uixisse in hebreis, quam in nostris codicibus inuenitur. Nam antequam gigneret filium, qui uocatus est Ne, sex minus habet in hebreis quam in nostris: postea uero quam eum genuit, triginta amplius in eisdem quam in nostris . Unde sex illis detractis, restant uiginti et quatuor, ut dictum est.



CAPUT XI.---De annis Mathusalem, cuius etas quatuordecim annis diluuium uidetur excedere.

Per hanc autem discrepantiam hebreorum codicum atque nostrorum, exoritur illa famosissima questio, ubi Mathusalem quatuordecim annos uixisse post diluuium computatur  , cum Scriptura ex omnibus qui in terra tunc fuerant, solos octo homines in arca exitium commemoret euasisse diluuii , in quibus Mathusalem non fuit. Secundum codices enim nostros Mathusalem, priusquam gigneret illum quem uocauit Lamech, uixit annos centum sexaginta septem: deinde ipse Lamech, antequam ex illo natus esset Ne, uixit annos centum octoginta octo, qui simul fiunt trecenti quinquaginta quinque. His adduntur sexcenti Ne, quoto eius anno diluuium factum est : qui fiunt nongenti quinquaginta quinque, ex quo Mathusalem natus est usque ad  annum diluuii. Omnes autem anni uite Mathusalem nongenti sexaginta nouem computantur: quia cum uixisset annos centum sexaginta septem, et genuisset filium, qui est appellatus Lamech, post eum genitum uixit annos octingintos duos; qui omnes, ut diximus, nongenti sexaginta nouem fiunt . Unde detractis nongentis quinquaginta quinque ab ortu Mathusalem usque ad diluuium, remanent quatuordecim, quibus uixisse creditur post diluuium. Propter quod eum nonnulli, etsi non in terra, ubi omnem carnem, quam uiuere in aquis natura non sinit, constat fuisse deletam, cum patre suo qui translatus fuerat aliquantum fuisse, atque ibi donec diluuium preteriret, uixisse arbitrantur; nolentes derogare fidem codicibus, quos in auctoritatem celebriorem suscepit Ecclesia, et credentes Iudeorum potius quam istos non habere quod uerum est. Non enim admittunt, quod magis hic esse potuerit error interpretum, quam in ea lingua esse falsum, unde in nostram per grecam Scriptura ipsa translata est. Sed inquiunt, non esse credibile Septuaginta interpretes, qui uno simul tempore unoque sensu interpretati sunt, errare potuisse, aut ubi nichil eorum intererat, uoluisse mentiri; Iudeos uero, dum nobis inuident, quod Lex et Prophete ad nos interpretando transierint, mutasse quidam in cordibus suis, ut nostris minueretur auctoritas. Hanc opinionem uel suspicionem accipiat quisque ut putauerit: certum est tamen, non uixisse Mathusalem post diluuium, sed eodem anno fuisse defunctum, si uerum est quod de numero annorum in hebreis codicibus inuenitur. De illis autem Septuaginta interpretibus quid mihi uideatur, suo loco diligentius inserendum est, cum ad ipsa tempora, quantum necessitas huius operis postulat, commemoranda, adiuuante Domino, uenerimus  . Presenti enim sufficit questioni secundum utrosque codices tam longas habuisse uitas illius eui homines, ut posset [1 1Kb] etate unus, qui de duobus, quos solos terra tunc habuit parentibus primus est natus, ad constituendam etiam ciuitatem multiplicari genus humanum.



CAPUT XII.---De opinione eorum, qui primorum temporum homines tam longeuos, quam scribitur, fuisse non credunt.

1. Neque enim ullo modo audiendi sunt, qui putant aliter annos illis temporibus computatos, id est tante breuitatis, ut unus annus noster decem illos habuisse credatur. Quapropter, inquiunt, cum audierit quisque uel legerit nongentos annos quemquam uixisse, debet intelligere nonaginta: decem quippe illi anni unus est noster; et decem nostri, centum illi fuerunt. Ac per hoc, ut putant, uiginti trium annorum fuit Adam, quando genuit Seth; et ipse Seth uiginti  habebat et sex menses, quando ex illo natus est Enos, quos appellat Scriptura ducentos et quinque annos. Quoniam, sicut isti suspicantur quorum exponimus opinionem, unum annum qualem  nunc habemus, in decem partes illi diuidebant, et easdem partes annos uocabant. Quarum partium habet una quadratum senarium, eo quod Deus sex diebus perfecerit opera sua, ut in septimo requiesceret. De qua re in libro undecimo , sicut potui, disputaui. Sexies autem seni, qui numerus quadratum senarium facit, triginta sex dies fiunt: qui multiplicati decies, ad trecentos sexaginta perueniunt, id est duodecim menses lunares. Propter quinque dies enim reliquos, quibus solaris annus impletur, et diei quadrantem, propter quem quater ductum eo anno, quo bissextum uocant, unus dies adiicitur, addebantur a ueteribus postea dies, ut occurreret numerus annorum, quos dies Romani intercalares uocabant. Proinde etiam Enos, quem genuit Seth, decem et nouem agebat annos, quando ex illo natus est filius eius Cainan, quos annos dicit Scriptura centum nonaginta . Et deinceps per omnes generationes, in quibus hominum anni commemorantur ante diluuium, nullus fere in nostris codicibus inuenitur, qui cum esset centum annorum uel infra, uel etiam centum uiginti, aut non multo amplius, genuerit filium; sed qui minima etate genuerunt, centum sexaginta, et quod excurrit, fuisse referuntur: quia nemo, inquiunt, decem annorum homo potest gignere filios, qui numerus centum appellabantur anni ab illis hominibus; sed in annis sexdecim est matura pubertas, et proli iam idonea procreande, quos centum et sexaginta annos illa tempora nuncupabant. Ut autem aliter annum tunc fuisse computatum non sit incredibile, adiiciunt quod apud plerosque scriptores historie reperitur, Aegyptios habuisse annum quatuor mensium  , Acarnanas sex mensium, Lauinios tredecim mensium. Plinius Secundus cum commemorasset, relatum fuisse in litteras, quemdam uixisse centum quinquaginta duos annos, alium [1 1Kb] decem amplius, alios ducentorum annorum habuisse uitam, alios trecentorum, quosdam ad quingentos, alios ad sexcentos, nonnullos ad octingentos etiam peruenisse, hec omnia propter inscientiam temporum accidisse arbitratus est. Alii quippe, inquit, estate unum determinabant annum, et alterum hieme; alii quadripertitis temporibus, sicut Arcades, inquit, quorum anni trimestres fuere. Adiecit etiam, aliquando Aegyptios, quorum paruos annos quaternorum mensium fuisse supra diximus, lune fine limitasse annum. Itaque apud eos, inquit, et singula millia annorum uixisse produntur  .

2. His uelut probabilibus argumentis quidam non destruentes fidem sacre huius historie, sed astruere nitentes, ne sit incredibile quod tam multos annos uixisse referuntur antiqui, persuaserunt sibi, nec se suadere imprudenter existimant, tam exiguum spatium temporis tunc annum uocatum, ut illi decem sint unus noster, et decem nostri centum illorum. Hoc autem falsissimum esse documento euidentissimo ostenditur. Quod antequam faciam, non mihi tacendum uidetur,  que credibilior possit esse suspicio. Poteramus certe hanc asseuerationem ex hebreis codicibus redarguere atque conuincere, ubi Adam non ducentorum triginta, sed centum triginta annorum fuisse reperitur, quando tertium genuit filium : qui anni si tredecim nostri sunt, procul dubio primum genuit, quando undecim uel non multo amplius annorum fuit. Quis potest hac etate generare usitata ista nobisque notissima lege nature? Sed hunc omittamus, qui fortasse etiam quando creatus est, potuit. Non enim eum tam paruum, quam infantes nostri sunt, factum fuisse, credibile est. Sed filius eius non ducentorum quinque, sicut nos legimus, sed centum quinque fuit, quando genuit Enos : ac per hoc, secundum istos, nondum habebat undecim annos etatis. Quid dicam de Cainan eius filio, qui cum apud nos centum septuaginta reperiatur, apud Hebreos septuaginta legitur fuisse, quando genuit Malalehel ? Quis generat homo septennis, si tunc anni septuaginta nuncupabantur qui septem fuerunt?



CAPUT XIII.---An in dinumeratione annorum, Hebreorum magis quam Septuaginta interpretum sit sequenda auctoritas.

1. Sed cum hoc dixero, continuo referetur illud Iudeorum esse mendacium; de quo superius satis actum est: nam Septuaginta interpretes laudabiliter celebratos uiros non potuisse mentiri. Ubi si queram, quid sit credibilius, Iudeorum gentem, tam longe lateque diffusam, in hoc conscribendum mendacium uno consilio conspirare potuisse, et dum aliis inuident auctoritatem, sibi abstulisse ueritatem; an septuaginta homines, qui etiam ipsi Iudei erant, in uno loco positos, quoniam rex Aegypti Ptolemeus eos ad hoc opus asciuerat, ipsam ueritatem gentibus alienigenis inuidisse, et communicato istud fecisse consilio: quis non uideat quid procliuius faciliusque credatur? Sed absit ut prudens quispiam, uel Iudeos cuiuslibet peruersitatis atque malitie tantum potuisse credat in codicibus tam multis et tam longe lateque dispersis; uel Septuaginta illos memorabiles uiros hoc de inuidenda gentibus ueritate unum communicasse consilium. Credibilius ergo quis dixerit, cum primum de bibliotheca Ptolemei describi ista ceperunt, tunc aliquid tale fieri potuisse in codice uno, scilicet [1 1Kb] primitus inde descripto, unde iam latius emanaret, ubi potuit quidem accidere etiam scriptoris error. Sed hoc in illa questione de uita Mathusalem non absurdum est suspicari; et in illo alio, ubi superantibus uiginti et quatuor annis summa non conuenit. In his autem in quibus continuatur ipsius mendositatis similitudo, ita ut ante genitum filium, qui ordini inseritur, alibi supersint centum anni, alibi desint; post genitum autem ubi deerant, supersint; ubi supererant, desint, ut summa conueniat; et hoc in prima, secunda, tertia, quarta, quinta, septima generatione inuenitur: uidetur habere quamdam, si dici potest,  error ipse constantiam; nec casum redolet, sed industriam.

2. Itaque illa diuersitas numerorum aliter se habentium in codicibus grecis et latinis, aliter in hebreis, ubi non est ista de centum annis prius additis et postea detractis per tot generationes continuata parilitas, nec malitie Iudeorum, nec diligentie uel prudentie Septuaginta interpretum, sed scriptoris tribuatur errori, qui de bibliotheca supradicti regis codicem describendum primus accepit. Nam etiam nunc, ubi numeri non faciunt intentum ad aliquid quod facile possit intelligi, uel quod appareat utiliter disci, et negligenter describuntur, et negligentius emendantur. Quis enim existimet sibi esse discendum, quot millia hominum tribus Isrel sigillatim habere potuerunt? quoniam prodesse aliquid non putatur: et quotus quisque hominum est, cui profunditas utilitatis huius appareat? Hic uero ubi per tot contextas generationes centum anni alibi adsunt, alibi desunt; et post natum, qui commemorandus fuerat, filium, desunt ubi adfuerunt, adsunt ubi defuerunt, ut summa concordet: nimirum cum uellet persuadere, qui hoc fecit, ideo numerosissimos annos uixisse antiquos, quod eos breuissimos nuncupabant; et hoc de maturitate pubertatis, qua idonea filii gignerentur, conaretur ostendere; atque ideo in illis centum annis decem nostros insinuandos putaret incredulis, ne homines tam diu uixisse recipere in fidem nollent; addidit centum, ubi gignendis filiis habilem non inuenit etatem; eosdemque, post genitos filios, ut congrueret summa, detraxit. Sic quippe uoluit credibiles facere idonearum generande proli conuenientias etatum, ut tamen numero non fraudaret uniuersas etates uiuentium singulorum. Quod autem in sexta generatione id non fecit, hoc ipsum est quod magis mouet, illum ideo fecisse, cum res quam dicimus postulauit, quia non fecit ubi non postulauit. Inuenit namque in eadem generatione apud hebreos uixisse Iareth, antequam genuisset Enoch, centum sexaginta duos annos , qui secundum illam rationem breuium annorum fiunt anni sexdecim, et aliquid minus quam menses duo; que iam etas apta est ad gignendum: et ideo addere centum annos breues, ut nostri uiginti sex fierint, necesse non fuit; nec post natum Enoch eos detrahere, quos non addiderat ante natum. Sic factum est ut hic nulla esset inter codices utrosque uarietas.

3. Sed rursus mouet, cur in octaua generatione, antequam de Mathusalem nasceretur Lamech, cum apud hebreos legantur centum octoginta duo [1 1Kb] anni, uiginti minus inueniuntur in codicibus nostris, ubi potius addi centum solent; et post genitum Lamech complendam restituuntur ad summam, que in codicibus utrisque non discrepat. Si enim centum septuaginta annos propter pubertatis maturitatem, decem et septem uolebat intelligi, sicut nichil addere, ita nichil  detrahere iam debebat: quia inuenerat etatem idoneam generationi filiorum, propter quam in aliis centum illos annos, ubi eam non inueniebat, addebat. Hoc autem de uiginti annis merito putaremus casu mendositatis accidere potuisse, nisi eos sicut prius detraxerat, restituere postea curaret, ut summe conueniret integritas. An forte astutius factum existimandum est, ut illa, qua centum anni prius solent adiici et postea detrahi, occultaretur industria, cum et illic ubi necesse non fuerat, non quidem de centum annis, uerumtamen de quantulocumque numero prius detracto, post reddito, tale aliquid fieret? Sed quomodolibet istud accipiatur, siue credatur ita esse factum, siue non credatur; siue postremo ita, siue non ita sit: recte fieri nullo modo dubitauerim, ut cum diuersum aliquid in utrisque codicibus inuenitur, quandoquidem ad fidem rerum gestarum utrumque esse non potest uerum, ei lingue potius credatur, unde est in aliam per interpretes facta translatio. Nam in quibusdam etiam codicibus grecis tribus, et uno latino, et uno etiam syro inter se consentientibus, inuentus est Mathusalem sex annis ante diluuium fuisse defunctus  .



CAPUT XIu.---De parilitate annorum, qui iisdem quibus nunc spatiis et in prioribus seculis cucurrerunt.

1. Nunc iam uideamus quonam modo euidenter possit ostendi, non tam breues, ut illi decem unus esset noster, sed tante prolixitatis annos quante nunc habemus , in illorum hominum uita prolixissima computatos. Sexcentesimo nempe anno uite Ne scriptum est factum esse diluuium. Cur ergo ibi legitur, Et aqua diluuii facta est super terram sexcentesimo anno in uita [1 1Kb] Ne, secundi mensis, septima et uicesima mensis ; si annus ille minimus, quales decem faciunt unum nostrum, triginta sex dies habebat? Tantillus quippe annus, si antiquo more hoc nomen accepit, aut non habet menses, aut mensis eius est triduum, ut habeat duodecim menses. Quomodo igitur hic dictum est, Sexcentesimo anno, secundi mensis, septima et uicesima die mensis; nisi quia tales quales nunc sunt, etiam tunc erant menses? Nam quo pacto aliter uicesimo et septimo die secundi mensis diceretur ceptum esse diluuium? Deinde postea in fine diluuii ita legitur: Et sedit arca in mense septimo, septima et uicesima die mensis, super montes Ararat. Aqua autem minuebatur usque ad undecimum mensem: in undecimo autem mense, prima die mensis, paruerunt capita montium . Si igitur tales menses erant, tales profecto et anni erant, quales nunc habemus. Menses quippe illi triduani, uiginti et septem dies habere non poterant. Aut si pars tricesima tridui tunc appellabatur dies, ut omnia proportione minuantur; ergo nec toto quatriduo nostro factum est illud tam grande diluuium, quod memoratur factum  quadraginta diebus et noctibus. Quis hanc absurditatem et uanitatem ferat? Proinde remoueatur hic error, qui coniectura falsa ita uult astruere Scripturarum nostrarum fidem, ut alibi destruat. Prorsus tantus etiam tunc dies fuit, quantus et nunc est, quem uiginti et quatuor hore diurno curriculo nocturnoque determinant: tantus mensis, quantus et nunc est, quem luna cepta et finita concludit: tantus annus, quantus et nunc est, quem duodecim menses lunares, additis propter cursum solarem quinque diebus et quadrante, consummant: quanti anni [1 1Kb] sexcentesimi uite Ne secundus erat mensis eiusque mensis uicesimus et septimus dies, quando cepit esse diluuium; in quo dies quadraginta continuate ingentes pluuie memorantur , qui dies non binas ac paulo amplius horas habebant, sed uicenas et quaternas die noctuque transactas. Ac per hoc tam magnos annos uixerunt illi antiqui usque amplius quam nongentos, quantos postea uixit Abraham centum septuaginta quinque [2 1Kb] , et post eum filius eius Isaac centum octoginta , et filius eius Iacob prope centum quinquaginta , et quantos interposita aliquanta etate Moyses centum uiginti , et quantos etiam nunc uiuunt homines septuaginta uel octoginta, uel non multo amplius, de quibus dictum est: Et amplius eis labor et dolor .

2. Illa uero numerorum uarietas, que inter codices hebreos inuenitur et nostros, neque de hac antiquorum longeuitate dissentit, et si quid habet ita diuersum, ut uerum esse utrumque non possit, rerum gestarum fides ab ea lingua repetenda est, ex qua interpretatum est quod habemus. Que facultas cum uolentibus ubique gentium presto sit; non tamen uacat  , quod Septuaginta interpretes, in plurimis que diuersa dicere uidentur, ex hebreis codicibus emendare ausus est nemo. Non enim est illa diuersitas putata mendositas; nec ego ullo modo putandam existimo. Sed ubi non est scriptoris error, aliquid eos diuino Spiritu, ubi sensus esset consentaneus ueritati, et predicans ueritatem, non interpretantium more [3 1Kb] , sed prophetantium libertate aliter dicere uoluisse credendum est. Unde merito, non solum hebreis, uerum etiam ipsis, cum adhibet testimonia de Scripturis, uti apostolica inuenitur auctoritas. Sed hinc me opportuniore loco, si Deus adiuuerit, promisi diligentius locuturum: nunc quod instat expediam. Non enim ambigendum est ab homine, qui ex primo homine primus est natus, quando tam diu uiuebant, potuisse constitui ciuitatem, sane terrenam, non illam que dicitur ciuitas Dei: de qua ut scriberemus, laborem tanti huius operis in manus sumpsimus.



CAPUT Xu.---An credibile sit, primi seculi uiros usque ad eam etatem, qua filios generasse referuntur, a concubitu continuisse.


1. Dicet ergo aliquis: Itane credendum est, hominem filios generaturum, nec habentem propositum continentie, centum et amplius, uel secundum Hebreos non multo minus, id est octoginta, septuaginta, sexaginta annos a concumbendi opere uacauisse; aut si non uacaret, nichil prolis gignere potuisse? Hec questio duobus modis soluitur. Aut enim tanto serior fuit proportione pubertas, quanto uite totius maior annositas: aut, quod magis uideo esse credibile, non hic primogeniti filii commemorati sunt, sed quos successionis ordo poscebat, ut perueniretur ad Ne, a quo rursus ad Abraham uidemus esse peruentum; ac deinde usque ad certum articulum temporis, quantum oportebat signari etiam generationibus commemoratis cursum gloriosissime ciuitatis in hoc mundo peregrinantis, et supernam patriam requirentis. Quod enim negari non potest, prior omnibus Cain ex coniunctione maris et femine natus est. Neque enim illo nato dixisset Adam, quod dixisse legitur, Acquisiui hominem per Deum; nisi illis duobus ipse fuisset homo nascendo additus primus. Hunc secutus Abel, quem maior frater occidit, prefiguratione [1 1Kb] quadam peregrinantis ciuitatis Dei, quod ab impiis, et quodammodo terrigenis, id est terrenam originem diligentibus, et terrene ciuitatis terrena felicitate gaudentibus, persecutiones iniquas passura fuerat, primus ostendit. Sed quot annorum erat Adam, cum eos genuit, non apparet. Exinde digeruntur generationes alie de Cain, alie de illo quem genuit Adam in eius successionem, quem frater occidit, et appellauit nomen illius Seth, dicens ut scriptum est, Suscitauit enim mihi Deus semen aliud pro Abel, quem occidit Cain . Cum itaque iste due series generationum, una de Seth, altera de Cain, has duas de quibus agimus, distinctis ordinibus insinuent ciuitates, unam celestem in terris peregrinantem, alteram terrenam terrenis tanquam sola sint gaudiis inhiantem uel inherentem; nullus de progenie Cain, cum dinumerata sit connumerato Adam usque ad octauam generationem, quot annorum fuisset expressus est, quando genuit eum qui commemoratur post eum. Noluit enim Spiritus Dei in terrene ciuitatis generationibus tempora notare ante diluuium, sed in celestis maluit, tanquam essent memoria digniores. Porro autem Seth quando natus est, non quidem taciti sunt anni patris eius, sed iam genuerat alios: et utrum solos Cain et Abel, affirmare quis audeat? Non enim quia soli nominati sunt propter ordines generationum, quas commemorari oportebat, ideo consequens uideri debet solos fuisse tunc generatos ex Adam. Cum enim silentio coopertis omnium nominibus ceterorum, legatur eum genuisse filios et filias, quota fuerit ista proles eius, quis presumat asserere, si culpam temeritatis  euitat? Potuit quippe Adam diuinitus admonitus dicere, posteaquam Seth natus est, Suscitauit enim mihi Deus semen aliud pro Abel; quoniam talis erat futurus, qui impleret illius sanctitatem, non quod ipse prior post eum temporis ordine nasceretur. Deinde quod scriptum est, uixit autem Seth quinque et ducentos annos, uel secundum Hebreos, quinque et centum annos, et genuit Enos: quis possit nisi inconsideratus asseuerare, hunc eius primogenitum fuisse? Ut admirantes merito requiramus, quomodo per tot annos immunis fuerit a connubio sine ullo proposito continentie, uel non genuerit coniugatus; quandoquidem etiam de ipso legitur, Et genuit filios et filias, et fuerunt omnes dies Seth duodecim et nongenti anni, et mortuus est . Atque ita deinceps quorum anni commemorantur, nec filios filiasque genuisse reticentur. Ac per hoc non apparet omnino, utrum qui nominatur genitus, ipse fuerit primogenitus: imo uero, quoniam credibile non est, patres illos etate tam longa aut impuberes fuisse, aut coniugibus caruisse uel fetibus; nec illos eorum filios primos eis natos fuisse credibile est. Sed cum sacre scriptor historie ad ortum uitamque Ne, cuius tempore diluuium factum est, per successiones generationum notatis temporibus intenderet peruenire, eas utique commemorauit, non que prime suis parentibus fuerint, sed que in propagationis ordinem uenerint.

2. Exempli gratia, quo id fiat apertius, aliquid interponam, unde nullus ambigat fieri potuisse quod dico. Euangelista Mattheus generationem Dominice carnis per seriem parentum uolens commendare memorie, ordiens a patre Abraham, atque ad Dauid primitus ut perueniret intendens, Abraham, inquit, genuit Isaac: cur non dixit, Ismel, quem primitus genuit? Isaac autem, inquit, genuit Iacob: cur non dixit, Esau, qui eius primogenitus fuit? Quia scilicet per illos ad Dauid peruenire non posset. Deinde sequitur, Iacob autem genuit Iudam, et fratres eius: numquid Iudas primogenitus fuit? Iudas, inquit, genuit Phares et Zaram : nec istorum geminorum aliquis fuit primogenitus Iude, sed ante illos iam tres genuerat. Eos itaque tenuit in ordine generationum, per quos ad Dauid, atque inde quo intenderat, perueniret. Ex quo intelligi potest, ueteres quoque homines ante diluuium non primogenitos, sed eos fuisse commemoratos, per quos succedentium ordo generationum ad Ne patriarcham duceretur, ne sere pubertatis illorum obscura et non necessaria questio nos fatiget.



CAPUT XuI.---De iure coniugiorum, quod dissimile a subsequentibus matrimoniis habuerint prima connubia.

1. Cum igitur genus humanum post primam copulam uiri facti ex puluere, et coniugis eius ex uiri latere, marium feminarumque coniunctione opus haberet, ut gignendo multiplicaretur; nec essent ulli homines, nisi qui ex illis duobus nati fuissent; uiri sorores suas coniuges acceperunt: quod profecto quanto est antiquius  compellente necessitate, tanto postea factum est damnabilius religione prohibente. Habita est enim ratio rectissima caritatis, ut homines quibus esset utilis atque honesta concordia, diuersarum necessitudinum uinculis necterentur; nec unus in uno [1 1Kb] multas haberet, sed singule spargerentur in singulos; ac sic ad socialem uitam diligentius colligandam [2 1Kb] plurime plurimos obtinerent. Pater quippe et socer duarum sunt necessitudinum nomina. Ut ergo alium quisque habeat patrem, alium socerum, numerosius se caritas porrigit. Utrumque autem unus Adam esse cogebatur et filiis et filiabus suis, quando fratres sororesque connubio iungebantur. Sic et Eua, uxor eius, utrique sexui filiorum fuit et socrus et mater: que si due femine fuissent, mater altera, et socrus altera, copiosius se socialis dilectio colligaret. Ipsa denique iam soror, quod [3 1Kb] etiam uxor fiebat, duas tenebat una necessitudines: quibus per singulas distributis, ut altera esset soror, altera uxor, hominum numero socialis propinquitas augeretur. Sed hoc unde fieret tunc non erat, quando nisi fratres et sorores ex illis duobus primis nulli homines erant. Fieri ergo debuit quando potuit, ut existente copia inde ducerentur uxores, que non erant iam sorores; et non solum istud ut fieret, nulla necessitas esset, uerum etiam si fieret, nefas esset. Nam si et nepotes primorum hominum, qui iam consobrinas poterant accipere coniuges, sororibus matrimonio iungerentur; non iam due, sed tres in homine uno necessitudines fierent, que propter caritatem numerosiore propinquitate nectendam, disseminari per singulos singule debuerunt. Esset enim unus homo filiis suis, fratri scilicet sororique coniugibus, et pater et socer et auunculus: ita et uxor eius iisdem communibus filiis et mater et amita et socrus: iidemque inter se filii eorum, non solum essent fratres atque coniuges, uerum etiam consobrini; quia et fratrum filii. Omnes autem iste necessitudines, que uni homini tres homines connectebant, nouem connecterent, si essent in singulis singule, ut unus homo haberet alteram sororem, alteram uxorem, alteram consobrinam, alterum patrem, alterum auunculum, alterum socerum, alteram matrem, alteram amitam, alteram socrum: atque ita se non in paucitate coarctatum, sed latius atque numerosius propinquitatibus crebris uinculum sociale diffunderet.

2. Quod humano genere crescente et multiplicato, etiam inter impios deorum multorum falsorumque cultores sic obseruari cernimus, ut etiamsi peruersis legibus permittantur fraterna coniugia, melior tamen consuetudo ipsam malit exhorrere licentiam; et cum sorores accipere in matrimonium primis humani generis temporibus omnino licuerit, sic auersetur, quasi nunquam licere potuerit. Ad humanum enim sensum uel alliciendum, uel offendendum mos ualet plurimum. Qui cum in hac causa immoderationem concupiscentie  cerceat, eum dissignari [1 1Kb] atque corrumpi merito esse nefarium iudicatur. Si enim iniquum est, auiditate possidendi transgredi limitem agrorum, quanto est iniquius libidine concumbendi subuertere limitem morum? Experti autem sumus in connubiis consobrinarum etiam nostris temporibus propter gradum propinquitatis fraterno gradui proximum, quam raro per mores fiebat, quod fieri per leges licebat; quia id nec diuina prohibuit, et nondum prohibuerat lex humana  . uerumtamen factum etiam licitum propter uicinitatem horrebatur illiciti; et quod fiebat cum consobrina, pene cum sorore fieri uidebatur: quia et ipsi inter se propter tam propinquam consanguinitatem fratres uocantur, et pene germani sunt. Fuit autem antiquis patribus religiose cure, ne ipsa propinquitas se paulatim propaginum ordinibus dirimens longius abiret et propinquitas esse desisteret, eam nondum longe positam rursus matrimonii uinculo colligare, et quodammodo reuocare fugientem. Unde iam pleno hominibus orbe terrarum, non quidem sorores ex patre uel matre, uel ex ambobus suis parentibus natas, sed tamen amabant de suo genere ducere uxores. uerum quis dubitet honestius hoc tempore etiam consobrinorum [2 1Kb] prohibita esse coniugia? non solum secundum ea que disputauimus, propter multiplicandas affinitates, ne habeat duas necessitudines una persona, cum due possint eas habere, et numerus propinquitatis augeri; sed etiam quia nescio quomodo inest humane uerecundie quiddam naturale atque laudabile, ut cui debet causa propinquitatis reuerendum [3 1Kb] honorem, ab ea contineat, quamuis generatricem, tamen libidinem, de qua erubescere uidemus et ipsam pudicitiam coniugalem.

3. Copulatio igitur maris et femine, quantum attinet ad genus mortalium, quoddam seminarium est ciuitatis: sed terrena ciuitas generatione tantummodo, celestis autem etiam regeneratione opus habet, ut noxam generationis euadat. Utrum autem aliquod fuerit, uel si fuit, quale fuerit corporale atque uisibile regenerationis signum ante diluuium  , sicut Abrahe circumcisio postea est imperata , sacra historia tacet. Sacrificasse tamen Deo etiam illos antiquissimos homines non tacet: quod et in duobus primis fratribus claruit; et Ne post diluuium, cum de arca fuisset egressus, hostias Deo legitur immolasse . De qua re in precedentibus  libris iam diximus, non ob aliud demones arrogantes sibi diuinitatem deosque se credi cupientes sibi expetere sacrificium, et gaudere huiusmodi honoribus, nisi quia uerum sacrificium uero Deo deberi sciunt.



CAPUT XuII.---De duobus ex uno genitore procreatis patribus atque principibus.

Cum ergo esset Adam utriusque generis pater, id est, et cuius series ad terrenam, et cuius series ad celestem pertinet ciuitatem; occiso Abel, atque in eius interfectione commendato mirabili sacramento, facti sunt duo patres singulorum generum, Cain et Seth: in quorum filiis, quos commemorari oportebat, duarum istarum ciuitatum in genere mortalium euidentius indicia clarere ceperunt. Cain quippe genuit Enoch, in cuius nomine condidit ciuitatem, terrenam scilicet, non peregrinantem in hoc mundo, sed in eius temporali pace ac felicitate quiescentem. Cain autem interpretatur Possessio: unde dictum est quando natus est, siue a patre, siue a matre eius, Acquisiui hominem per Deum . Enoch uero, Dedicatio: hic enim dedicatur terrena ciuitas, ubi conditur; quoniam hic habet eum, quem intendit et appetit finem. Porro ille Seth Resurrectio interpretatur, et Enos filius eius interpretatur Homo: non sicut Adam , sed commune perhibetur esse in illa lingua, id est hebrea, masculo et femine. Nam sic de illo scriptum est: Masculum et feminam fecit illos, et benedixit illos, et cognominauit nomen eorum Adam . Unde non ambigitur, sic appellatam fuisse feminam Euam proprio nomine, ut tamen Adam, quod intepretatur Homo, nomen esset amborum. Enos autem sic interpretatur Homo, ut hoc non posse feminam nuncupari periti lingue illius asseuerent, tanquam filius resurrectionis, ubi non nubent, neque uxores ducent . Non enim erit ibi generatio, cum illuc perduxerit regeneratio. Quare et hoc non incassum notandum arbitror, quod in eis generationibus que propagantur ex illo qui est appellatus Seth, cum genuisse filios filiasque dicantur [1 1Kb] , nulla ibi genita nominatim femina expressa est: in his autem que propagantur ex Cain, in ipso fine quousque protenduntur [2 1Kb] , nouissima femina genita nominatur  . Sic enim legitur: Mathusel genuit Lamech: et sumpsit sibi Lamech duas uxores, nomen uni Ada, et nomen secunde Sella; et peperit Ada Iobel: hic erat pater habitantium in tabernaculis pecuariorum. Et nomen fratris eius Iubal: hic fuit qui ostendit psalterium et citharam. Sella autem peperit et ipsa Thobel, et erat erarius et malleator eramenti et ferri. Soror autem Thobel Nema [3 1Kb] . Huc usque porrecte sunt generationes ex Cain, que sunt omnes ab Adam octo, annumerato ipso Adam, septem scilicet usque ad Lamech, qui duarum maritus uxorum fuit: et  octaua est generatio in filiis eius, in quibus commemoratur et femina. Ubi eleganter significatum est, terrenam ciuitatem usque in sui finem carnales habituram generationes, que marium feminarumque coniunctione proueniunt. Unde et ipse, quod preter Euam nusquam reperitur ante diluuium, nominibus propriis exprimuntur uxores illius hominis, qui nominatur hic nouissimus pater. Sicut autem Cain, quod interpretatur Possessio, terrene conditor ciuitatis, et filius eius, in cuius nomine condita est, Enoch, quod interpretatur Dedicatio, indicat istam ciuitatem et initium et finem habere terrenum; ubi nichil speratur amplius, quam [1 1Kb] in hoc seculo cerni potest: ita Seth, quod interpretatur Resurrectio, cum sit generationum seorsum commemoratarum pater, quid de filio eius sacra hec historia dicat, intuendum est.



CAPUT XuIII.---Quid significatum sit in Abel, et Seth, et Enos, quod appareat ad Christum et corpus eius, id est Ecclesiam, pertinere.

Et Seth, inquit, natus est filius, et nominauit nomen eius Enos: hic sperauit inuocare nomen Domini Dei . Nempe clamat attestatio ueritatis. In spe igitur uiuit homo filius resurrectionis; in spe uiuit, quamdiu peregrinatur hic ciuitas Dei, que gignitur ex fide resurrectionis Christi. Ex duobus namque illis hominibus, Abel, quod interpretatur Luctus, et eius fratre Seth, quod interpretatur Resurrectio, mors Christi et uita eius ex mortuis figuratur. Ex qua fide gignitur hic ciuitas Dei, id est homo, qui sperauit inuocare nomen Domini Dei. Spe enim salui facti sumus, ait Apostolus. Spes autem que uidetur, non est spes: quod enim uidet quis, quid sperat? Si autem quod non uidemus, speramus, per patientiam exspectamus . Nam quis uacare hoc existimet ab altitudine sacramenti? Numquid enim Abel non sperauit inuocare nomen Domini Dei, cuius sacrificium Scriptura tam acceptum Deo fuisse commemorat? numquid ipse Seth non sperauit inuocare nomen Domini Dei, de quo dictum est, Suscitauit enim mihi Deus semen aliud pro Abel ? Cur ergo huic proprie tribuitur quod piorum omnium intelligitur esse commune, nisi quia oportebat in eo qui de patre generationum in meliorem partem, hoc est superne ciuitatis separatarum, primus commemoratur exortus, prefigurari hominem, id est hominum societatem, que non secundum hominem in re felicitatis terrene, sed secundum Deum uiuit in spe felicitatis eterne? Nec dictum est, Hic sperauit in Dominum Deum; aut, Hic inuocauit nomen Domini Dei: sed, Hic sperauit, inquit, inuocare nomen Domini Dei. Quid sibi hoc uult, Sperauit inuocare, nisi quia prophetia est, exorturum populum, qui secundum electionem gratie inuocaret nomen Domini Dei? Hoc est, quod per alium prophetam dictum, Apostolus de hoc populo intelligit ad Dei gratiam pertinente: Et erit, omnis quicumque inuocauerit nomen Domini, saluus erit . Hoc enim ipsum quod dicitur, Et nominauit nomen eius Enos, quod interpretatur Homo; ac deinde additur, Hic sperauit  inuocare nomen Domini Dei: satis ostenditur, quod non in se ipso spem ponere debeat homo. Maledictus enim omnis, sicut alibi legitur, qui spem suam ponit in homine : ac per hoc, nec in se, ut sit ciuis alterius ciuitatis, que non secundum filium Cain dedicatur hoc tempore, id est mortalis huius seculi labente transcursu, sed in illa immortalitate beatitudinis sempiterne.



CAPUT XIX.---De significatione que in Enoch translatione monstratur.

Nam et ista propago, cuius est pater Seth, in ea generatione habet dedicationis nomen, que septima est ab Adam, annumerato Adam. Septimus enim ab illo natus est Enoch, quod interpretatur Dedicatio. Sed ipse est ille translatus, quoniam placuit Deo, et insigni numero in ordine generationum, quo sabbatum consecratum est, septimo scilicet ab Adam. Ab ipso autem patre istarum generationum, que discernuntur a propagine Cain, id est a Seth, sextus est: quoto die factus est homo, et consummauit Deus omnia opera sua. Sed huius Enoch translatio nostre dedicationis est prefigurata dilatio. Que quidem iam facta est in Christo capite nostro, qui sic resurrexit, ut non moriatur ulterius, sed etiam ipse translatus est: restat autem altera dedicatio uniuerse domus, cuius ipse Christus est fundamentum, que differtur in finem, quando erit omnium resurrectio, non moriturorum amplius. Siue autem domus Dei dicatur, siue templum Dei, siue ciuitas Dei, idipsum est, nec abhorret a latin. eloquii consuetudine. Nam et uirgilius imperiosissimam ciuitatem domum appellat Assaraci, Romanos uolens intelligi, qui de Assaraco per Troianos originem ducunt; et domum Aenee eosdem ipsos , quia eo duce Troiani cum Italiam uenissent, ab eis condita est Roma. Imitatus namque est peta ille sacras Litteras, in quibus dicitur domus Iacob tam ingens populus Hebreorum.



CAPUT XX.---De eo quod Cain successio in octo ab Adam generationes clauditur, et in posteris ab eodem patre Adam Ne decimus inuenitur.

1. Dicet aliquis: Si hoc intendebat scriptor huius historie in commemorandis generationibus ex Adam per filium eius Seth, ut per illas perueniret ad Ne, sub quo factum est diluuium, a quo rursus contexeretur ordo nascentium, quo perueniret ad Abraham, a quo Mattheus euangelista incipit generationes, quibus ad Christum peruenit eternum Regem ciuitatis Dei; quid intendebat in generationibus ex Cain, et quo eas perducere uolebat? Respondetur: Usque ad diluuium, quo totum illud genus terrene ciuitatis absumptum est, sed reparatum ex filiis Ne. Neque enim deesse poterit hec terrena ciuitas societasque hominum secundum hominem uiuentium usque ad huius seculi finem, de quo Dominus ait, Filii huius seculi generant, et generantur . Ciuitatem uero Dei peregrinantem in hoc seculo regeneratio perducit ad alterum seculum, cuius filii nec generant, nec generantur. Hic ergo generari et generare ciuitati utrique  commune est: quamuis Dei ciuitas habeat etiam hic multa ciuium millia, que ab opere generandi se abstinent; sed habet etiam illa ex imitatione quadam, licet errantium [1 1Kb] . Ad eam namque pertinent etiam, qui deuiantes ab huius fide diuersas hereses condiderunt: secundum hominem quippe uiuunt, non secundum Deum. Et Indorum Gymnosophiste, qui nudi perhibentur philosophari in solitudinibus Indie, ciues eius sunt, et a generando se cohibent  . Non enim est hoc bonum, nisi cum fit secundum fidem summi boni, qui est Deus. Hoc tamen nemo fecisse ante diluuium reperitur: quandoquidem etiam ipse Enoch septimus ab Adam, qui translatus refertur esse, non mortuus, genuit filios et filias antequam transferretur; in quibus fuit Mathusalem, per quem generationum memorandarum ordo transcurrit.

2. Cur ergo tanta paucitas successionum commemoratur in generationibus ex Cain, si eas usque ad diluuium perduci oportebat, nec erat diuturna etas preueniens pubertatem, que centum uel amplius annos uacaret a fetibus? Nam si non intendebat auctor libri huius aliquem, ad quem necessario perduceret seriem generationum, sicut in illis que ueniunt de semine Seth intendebat peruenire ad Ne, a quo rursus ordo necessarius sequeretur; quid opus erat pretermittere primogenitos filios, ut perueniretur ad Lamech, in cuius filiis finitur illa contextio, octaua generatione scilicet ex Adam, septima ex Cain, quasi esset inde aliquid deinceps connectendum, unde perueniretur uel ad Isreliticum populum, in quo celesti ciuitati etiam terrena Ierusalem figuram propheticam prebuit, uel ad Christum secundum carnem, qui est super omnia Deus benedictus in secula , superne Ierusalem fabricator atque regnator; cum tota progenies Cain diluuio sit deleta? Unde uideri potest, in eodem ordine generationum primogenitos fuisse commemoratos. Cur ergo tam pauci sunt? Non enim usque ad diluuium tot esse potuerunt, non uacantibus usque ad centenariam pubertatem patribus ab officio generandi, si non erat tunc proportione longeuitatis illius etiam sera pubertas. Ut enim pereque triginta annorum fuerint, cum filios generare ceperunt, octies triceni , ducenti et quadraginta sunt anni: num itaque toto deinde tempore usque ad diluuium non generauerunt? Qua tandem causa, qui hec scripsit, generationes commemorare noluit que sequuntur? Nam ex Adam usque ad diluuium computantur anni, secundum codices nostros, duo millia ducenti sexaginta duo [2 1Kb] : secundum hebreos autem, mille sexcenti quinquaginta sex. Ut ergo istum numerum minorem credamus esse ueriorem, de mille sexcentis quinquaginta sex annis ducenti quadraginta  detrahantur: numquid credibile est per mille quadringentos, et quod excurrit, annos, qui restant usque ad diluuium, progeniem Cain a generationibus uacare potuisse?

3. Sed qui ex hoc mouetur, meminerit, cum quererem quomodo credendum sit, antiquos illos homines per tam multos annos a gignendis filiis cessare potuisse, duobus modis istam solutam esse questionem; aut de sera pubertate, proportione tam longe uite; aut de filiis qui commemorantur in generationibus, quod non fuerint primogeniti; sed hi per quos ad eum, quem intendebat auctor libri, poterat peruenire, sicut ad Ne in generationibus Seth. Proinde in generationibus Cain, si non occurrit qui deberet intendi, ad quem pretermissis primogenitis, per eos qui commemorati sunt, perueniri oportebat, sera pubertas intelligenda restabit; ut aliquanto post centum annos, puberes habilesque ad gignendum facti fuerint, ut ordo generationum per primogenitos curreret, et usque ad diluuium ad numerum annorum tante quantitatis occurreret. Quamuis fieri possit, ut propter aliquam secretiorem causam, que me latet, usque ad Lamech et eius filios generationum perueniente contextu, commendaretur hec ciuitas, quam dicimus esse terrenam; ac deinde cessaret scriptor libri commemorare ceteras, que usque ad diluuium esse potuerunt  . Potest et illa esse causa, cur non ordo generationum per primogenitos duceretur, ut necesse non sit in illis hominibus tam seram credere pubertatem, quod scilicet eadem ciuitas, quam Cain in nomine Enoch filii sui condidit, longe lateque regnare potuerit, et reges habere non simul plures, sed suis etatibus singulos, quos genuissent sibi [1 1Kb] successuros quicumque regnassent. Horum regum primus esse potuit ipse Cain, secundus filius eius Enoch, in cuius nomine ubi regnaretur, condita est ciuitas: tertius Gaidad, quem genuit Enoch: quartus Manihel [2 1Kb] , quem genuit Gaidad: quintus Mathusel, quem genuit Manihel: sextus Lamech, quem genuit Mathusel, qui septimus est ab Adam per Cain. Non autem erat consequens, ut primogeniti regum [3 1Kb] regnantibus succederent patribus, sed quos regnandi meritum propter uirtutem terrene utilem ciuitati, uel sors aliqua reperiret, uel ille potissimum succederet patri hereditario quodam iure regnandi, quem pre ceteris filiis dilexisset. Potuit autem uiuente adhuc Lamech atque regnante fieri diluuium, ut ipsum cum aliis omnibus hominibus, exceptis qui in arca fuerunt, quem  perderet, inueniret. Neque enim mirandum est, si uaria quantitate numerositatis annorum interposita, per tam longam etatem ab Adam usque ad diluuium non equalis numeri generationes habuit utraque progenies, sed per Cain septem, per Seth autem decem: septimus est enim, ut iam dixi, ab Adam Lamech, decimus Ne: et ideo non unus filius Lamech, sicut in ceteris superius, sed plures commemorati sunt; quia incertum erat quis ei fuisset mortuo successurus, si regnandi tempus inter ipsum et diluuium remansisset.

4. Sed quoquo modo se habeat, siue per primogenitos, siue per reges, ex Cain generationum ordo decurrens, illud mihi nullo pacto pretereundum silentio uidetur, quod cum Lamech septimus ab Adam fuisset inuentus, tot eius annumerati sunt filii, donec undenarius numerus impleretur, quo significatur peccatum. Adduntur enim tres filii, et una filia. Uxores autem aliud possunt significare, non hoc quod nunc commendandum uidetur. Nunc enim de generationibus loquimur: ille uero unde sint genite, tacitum est. Quoniam ergo Lex denario numero predicatur, unde est memorabilis ille Decalogus; profecto numerus undenarius, quoniam transgreditur denarium, transgressionem legis, ac per hoc peccatum significat. Hinc est quod in tabernaculo testimonii, quod erat in itinere populi Dei uelut templum ambulatorium [1 1Kb] , undecim uela cilicina fieri precepta sunt . In cilicio quippe recordatio est peccatorum, propter hedos ad sinistram futuros: quod confitentes in cilicio prosternimur, tanquam dicentes quod in Psalmo scriptum est, Et peccatum meum ante me est semper . Progenies ergo ex Adam per Cain sceleratum undenario numero finitur, quo peccatum significatur: et ipse numerus femina clauditur, a quo sexu initium factum est peccati, per quod omnes morimur. Commissum est autem, ut et uoluptas carnis, que spiritui resisteret, sequeretur. Nam et ipsa filia Lamech Nema uoluptas interpretatur. Per Seth autem ab Adam usque ad Ne denarius insinuatur legitimus numerus. Cui Ne tres adiiciuntur filii: unde uno lapso duo benedicuntur a patre, ut remoto reprobo et probatis filiis ad numerum additis etiam duodenarius numerus intimetur, qui et in Patriarcharum et in Apostolorum numero insignis est, propter septenarii partes, alteram per alteram multiplicatas. Nam ter quaterni, uel quater terni ipsum faciunt. His ita se habentibus, uideo considerandum et commemorandum, ista utraque progenies, que distinctis generationibus duas insinuat ciuitates, unam terrigenarum, alteram regeneratorum, quomodo postea sic commixta fuerit atque confusa, ut uniuersum genus humanum, exceptis octo hominibus, perire mereretur diluuio.



CAPUT XXI.---Qua ratione commemorato Enoch, qui fuit filius Cain, totius generationis eius usque ad diluuium sit continuata narratio; commemorato autem Enos, qui fuit filius Seth, ad conditionis humane principium sit reditum.


Primo autem intuendum est, quemadmodum cum ex Cain generationes enumerarentur, commemorato ante ceteros posteros eius illo in cuius nominecondita est ciuitas, id est Enoch, contexti sunt ceteri usque ad illum finem, de quo locutus sum, donec illud genus atque uniuersa propago diluuio deleretur: cum uero filius Seth unus commemoratus fuisset Enos, nondum usque ad diluuium additis ceteris, articulus quidam interponitur et dicitur, Hic liber natiuitatis hominum, qua die fecit Deus Adam, ad imaginem Dei fecit illum. Masculum et feminam fecit illos, et benedixit illos, et cognominauit nomen eorum Adam, qua die fecit illos . Quod mihi uidetur ad hoc interpositum, ut hinc rursus inciperet ab ipso Adam dinumeratio temporum, quam noluit facere qui hec scripsit in ciuitate terrena: tanquam eam Deus sic commemoraret, ut non computaret. Sed quare hinc reditur ad istam recapitulationem, posteaquam commemoratus est filius Seth, homo qui sperauit inuocare nomen Domini Dei; nisi quia sic oportebat istas duas proponere ciuitates, unam per homicidam usque ad homicidam; nam et Lamech duabus uxoribus suis se perpetrasse homicidium confitetur : alteram per eum qui sperauit inuocare nomen Domini Dei? Hoc est quippe in hoc mundo peregrinantis ciuitatis Dei totum atque summum in hac mortalitate negotium, quod per unum hominem, quem sane occisi resurrectio genuit, commendandum fuit. Homo quippe ille unus totius superne ciuitatis est unitas; nondum quidem completa, sed premissa ista prophetica prefiguratione complenda. Filius ergo Cain, hoc est filius possessionis  habeat nomen in ciuitate terrena, que in eius nomine condita est. De his est enim de quibus cantatur in Psalmo, Inuocabunt nomina eorum in terris ipsorum . Propter quod sequitur eos quod in alio Psalmo scriptum est, Domine, in ciuitate tua imaginem ipsorum ad nichilum rediges . Filius autem Seth, hoc est filius resurrectionis, speret inuocare nomen Domini Dei. Eam quippe societatem hominum prefigurat que dicit, Ego autem, sicut oliua fructifera in domo Dei speraui, in misericordia Dei . uanas autem glorias famosi in terra nominis non requirat: Beatus enim uir, cuius est nomen Domini spes eius, et non respexit in uanitates, et insanias mendaces [1 1Kb] . Propositis itaque duabus ciuitatibus, una in re huius seculi, altera in spe Dei, tanquam ex communi, que aperta est in Adam, ianua mortalitatis egressis, ut procurrant [2 1Kb] et excurrant ad discretos proprios ac debitos fines, incipit dinumeratio temporum: in qua et alie generationes adiiciuntur, facta recapitulatione ex Adam, ex cuius origine damnata, ueluti massa una merite damnationi tradita, fecit  Deus alia in contumeliam uasa ire, alia in honorem uasa misericordie ; illis reddens quod debetur in pena, istis donans quod non debetur in gratia: ut ex ipsa etiam comparatione uasorum ire, superna ciuitas discat, que peregrinatur in terris, non fidere libertate arbitrii sui, sed speret inuocare nomen Domini Dei. Quoniam uoluntas, in natura que facta est bona a Deo bono, sed mutabilis ab immutabili, quia ex nichilo, et a bono potest declinare, ut faciat malum, quod fit libero arbitrio; et a malo, ut faciat bonum, quod non fit sine diuino adiutorio.



CAPUT XXII.---De lapsu filiorum Dei alienigenarum mulierum amore captorum, unde et omnes, exceptis octo hominibus, diluuio perire meruerunt.

Hoc itaque libero uoluntatis arbitrio genere humano progrediente atque crescente, facta est permixtio, et iniquitate participata quedam utriusque confusio ciuitatis. Quod malum a sexu femineo causam rursus inuenit: non quidem illo modo quo ab initio; non enim cuiusquam etiam tunc fallacia seducte ille femine persuaserunt peccatum uiris: sed ab initio que prauis moribus fuerant in terrena ciuitate, id est in terrigenarum societate, amate sunt a filiis Dei, ciuibus scilicet peregrinantis in hoc seculo alterius ciuitatis, propter pulchritudinem corporis . Quod bonum Dei quidem donum est: sed propterea id largitur etiam malis, ne magnum bonum uideatur bonis. Deserto itaque magno bono et bonorum proprio, lapsus est factus ad bonum minimum, non bonis proprium, sed bonis malisque commune: ac sic filii Dei filiarum hominum amore sunt capti, atque ut eis coniugibus fruerentur, in mores societatis terrigene defluxerunt, deserta pietate quam in sancta societate seruabant. Sic enim corporis pulchritudo, a Deo quidem factum, sed temporale, carnale, infimum bonum, male amatur postposito Deo, eterno, interno, sempiterno bono: quemadmodum iustitia deserta et aurum amatur ab auaris, nullo peccato auri, sed hominis. Ita se habet omnis creatura. Cum enim bona sit, et bene potest amari, et male: bene, scilicet ordine custodito; male, ordine perturbato. Quod in laude quadam Cerei breuiter uersibus dixi [1 1Kb] :

Hec tua sunt, bona sunt, quia tu bonus ista creasti.
Nil nostrum est in eis, nisi quod peccamus amantes,
Ordine neglecto, pro te, quod conditur abs te.
Creator autem si ueraciter ametur, hoc est, si ipse, non aliud pro illo quod non est ipse, ametur, male amari non potest. Nam et amor ipse ordinate amandus est, quo bene amatur quod amandum est, ut sit in nobis uirtus qua uiuitur bene. Unde mihi uidetur, quod definitio breuis et uera uirtutis, Ordo est amoris: propter quod in sancto Cantico canticorum cantat sponsa Christi, ciuitas Dei, Ordinate in me caritatem . Huius igitur caritatis, hoc est, dilectionis et amoris ordine  perturbato, Deum  filii Dei neglexerunt, et filias hominum dilexerunt. Quibus duobus nominibus satis ciuitas utraque discernitur. Neque enim et illi non erant filii hominum per naturam: sed aliud nomen ceperant habere per gratiam. Nam in eadem Scriptura, ubi dicti sunt dilexisse filias hominum filii Dei, iidem dicti sunt etiam angeli Dei. Unde illos multi putant non homines fuisse, sed angelos.



CAPUT XXIII.---An credendum sit angelos substantie spiritualis, amore speciosarum mulierum captos, earumdem iniisse coniugia, ex quibus gigantes sint creati.

1. Quam questionem nos transeunter commemoratam in tertio huius operis libro  reliquimus insolutam, Utrum possint angeli, cum spiritus sint, corporaliter coire cum feminis. Scriptum est enim, Qui facit angelos suos spiritus: id est, eos qui natura spiritus sunt, facit esse angelos suos, iniungendo eis officium nuntiandi. Qui enim grece dicitur , quod nomen latina declinatione angelus perhibetur, latina lingua nuntius interpretatur. Sed utrum eorum corpora consequenter adiunxerit, dicendo, Et ministros suos ignem ardentem : an quod caritate tanquam igne spirituali feruere debeant ministri eius, ambiguum est. Apparuisse tamen hominibus angelos in talibus corporibus, ut non solum uideri, uerum etiam tangi possent, eadem uerissima Scriptura testatur. Et quoniam creberrima fama est, multique se expertos, uel ab eis qui experti essent, de quorum fide dubitandum non est [1 1Kb] , audisse confirmant, Siluanos [2 1Kb] , et Faunos, quos uulgo incubos uocant, improbos sepe exstitisse mulieribus, et earum appetisse ac peregisse concubitum  ; et quosdam demones, quos Dusios Galli nuncupant, hanc assidue immunditiam et tentare et efficere, plures talesque asseuerant, ut hoc negare impudentie uideatur: non hinc aliquid audeo definire, utrum aliqui spiritus elemento erio corporati , possint etiam hanc pati libidinem, ut quomodo possunt, sentientibus feminis misceantur. Dei tamen Angelos sanctos nullo modo illo tempore sic labi potuisse crediderim: nec de his dixisse apostolum Petrum, Si enim Deus angelis peccantibus non pepercit, sed carceribus caliginis inferi retrudens tradidit in iudicio puniendos reseruari ; sed potius de illis qui primum apostatantes a Deo cum diabolo principe suo ceciderunt, qui primum hominem per inuidiam serpentina fraude deiecit [3 1Kb] . Angelos autem fuisse etiam Dei homines nuncupatos, eadem Scriptura sancta locupletissima testis est  . Nam et de Ioanne scriptum est, Ecce mitto angelum meum ante  faciem tuam, qui preparabit uiam tuam . Et Malachias propheta propria quadam, id est sibi proprie impertita, gratia dictus est angelus .

2. uerum hoc mouet quosdam, quod ex illis qui dicti sunt angeli Dei, et ex mulieribus quas amauerunt, non quasi homines generis nostri, sed gigantes legimus esse natos. Quasi uero corpora hominum modum nostrum longe excedentia, quod etiam supra commemoraui , non etiam nostris temporibus nata sunt. Nonne ante paucos annos, cum Romane urbis, quod a Gothis factum est, appropinquaret excidium, Rome fuit femina cum suo patre et sua matre, que corpore quodammodo giganteo longe ceteris preemineret? Ad quam uisendam mirabilis fiebat usquequaque concursus. Et hoc erat maxime admirationi, quod ambo parentes eius nec saltem tam longi homines erant, quam longissimos uidere consueuimus. Potuerunt ergo gigantes nasci et prius quam filii Dei, qui et angeli Dei dicti sunt, filiabus hominum, hoc est secundum hominem uiuentium, miscerentur; filii scilicet Seth filiabus Cain. Nam et canonica Scriptura sic loquitur, in quo libro hec legimus, cuius uerba ista sunt: Et factum est, postquam ceperunt homines multi fieri super terram, et filie nate sunt illis: uidentes autem [1 1Kb] angeli Dei filias hominum, quia bone sunt, sumpserunt sibi uxores ex omnibus quas elegerant. Et dixit Dominus Deus: Non permanebit spiritus meus in hominibus his in eternum, propter quod caro sunt. Erunt autem dies eorum centum uiginti anni. Gigantes autem erant super terram in diebus illis: et post illud cum intrarent filii Dei ad filias hominum, et generabant sibi, illi erant gigantes, a seculo homines nominati  . Hec libri uerba diuini satis indicant, iam illis diebus fuisse gigantes super terram, quando filii Dei acceperunt uxores filias hominum, cum eas amarent bonas, id est pulchras. Consuetudo quippe Scripture huius est, etiam speciosos corpore, bonos uocare. Sed et postquam hoc factum est, nati sunt gigantes. Sic enim ait: Gigantes autem erant super terram in diebus illis: et post illud, cum intrarent filii Dei ad filias hominum. Ergo et ante in illis diebus, et post illud. Quod autem ait, Et generabant sibi, satis ostendit quod prius, antequam sic caderent filii Dei, Deo generabant, non sibi, id est, non dominante libidine ceundi, sed seruiente officio propagandi; non familiam fastus sui, sed ciues ciuitatis Dei: quibus annuntiarent tanquam angeli Dei, ut ponerent in Deo spem suam , similes illius qui natus est de Seth, filius resurrectionis, et sperauit inuocare nomen Domini Dei: in qua spe essent cum suis posteris coheredes eternorum bonorum, et sub Deo patre fratres filiorum.

 3. Non autem illos ita fuisse angelos Dei, ut homines non essent, sicut quidam putant, sed homines procul dubio fuisse, Scriptura ipsa sine ulla ambiguitate declarat. Cum enim premissum esset, quod uidentes angeli Dei filias hominum, quia bone sunt, sumpserunt sibi uxores ex omnibus quas elegerant; mox adiunctum est, Et dixit Dominus Deus: Non permanebit spiritus meus in hominibus his in eternum, propter quod caro sunt. Spiritu quippe Dei fuerant facti angeli Dei et filii Dei: sed declinando ad inferiora, homines dicuntur nomine nature, non gratie; dicuntur et caro, desertores spiritus et deserendo deserti. Et Septuaginta quidem interpretes et angelos Dei dixerunt istos, et filios Dei: quod quidem non omnes codices habent; nam quidam nisi filios Dei non habent. Aquila autem, quem interpretem Iudei ceteris anteponunt, non angelos Dei, nec filios Dei, sed filios deorum interpretatus est  . Utrumque autem uerum est. Nam et filii Dei erant, sub quo patre suorum patrum etiam fratres erant; et filii deorum, quoniam a diis geniti erant, cum quibus et ipsi dii erant, iuxta illud Psalmi: Ego dixi, Dii estis, et filii Excelsi omnes . Merito enim creduntur Septuaginta interpretes accepisse propheticum spiritum, ut si quid eius auctoritate mutarent, atque aliter quam erat quod interpretabantur dicerent, neque hoc diuinitus esse dictum dubitaretur. Quamuis hoc in hebreo esse perhibeatur ambiguum, ut et filii Dei, et filii deorum, posset interpretari.

4. Omittamus igitur earum scripturarum fabulas, que apocryphe nuncupantur, eo quod earum occulta origo non claruit patribus, a quibus usque ad nos auctoritas ueracium Scripturarum certissima et notissima successione peruenit. In his autem apocryphis etsi inuenitur aliqua ueritas, tamen propter multa falsa nulla est canonica auctoritas. Scripsisse quidem nonnulla diuina Enoch, illum septimum ab Adam, negare non possumus, cum hoc in Epistola canonica Iudas apostolus dicat . Sed non frustra non sunt in eo canone Scripturarum, qui seruabatur in templo Hebrei populi succedentium diligentia sacerdotum, nisi quia ob antiquitatem suspecte fidei iudicata sunt, nec utrum hec essent que ille scripsisset [1 1Kb] , poterat inueniri, non talibus proferentibus, qui ea per seriem successionis reperirentur rite seruasse. Unde illa que sub eius nomine proferuntur, et continent istas de gigantibus fabulas, quod non habuerint homines patres, recte a prudentibus iudicantur non ipsius esse credenda; sicut multa sub nominibus et aliorum Prophetarum, et recentiora sub nominibus  Apostolorum ab hereticis proferuntur, que omnia nomine apocryphorum ab auctoritate canonica diligenti examinatione remota sunt. Igitur secundum Scripturas canonicas hebreas atque christianas, multos gigantes ante diluuium fuisse, non dubium est, et hos fuisse ciues terrigene societatis hominum; Dei autem filios, qui secundum carnem de Seth propagati sunt, in hanc societatem deserta iustitia declinasse. Nec mirandum est, quod etiam de ipsis gigantes nasci potuerunt. Neque enim omnes gigantes, sed magis multi utique tunc fuerunt, quam post diluuium temporibus ceteris. Quos propterea creare placuit Creatori, ut etiam hinc ostenderetur non solum pulchritudines, uerum etiam et magnitudines et fortitudines corporum non magnipendendas esse sapienti, qui spiritualibus atque immortalibus longe melioribus atque firmioribus et bonorum propriis, non bonorum malorumque communibus beatificatur bonis. Quam rem alius propheta commendans ait: Ibi fuerunt gigantes illi nominati, qui ab initio fuerunt staturosi, scientes prelium. Non hos elegit Dominus, nec uiam scientie dedit illis: et interierunt, quia non habuerunt sapientiam, perierunt propter inconsiderantiam .



CAPUT XXIu.---Quomodo intelligendum sit, quod de eis qui diluuio perdendi erant, Dominus dixit, Erunt dies eorum centum uiginti anni.

Quod autem dixit Deus, Erunt dies eorum centum uiginti anni , non sic accipiendum est, quasi prenuntiatum sit, post hec homines centum uiginti annos uiuendo non transgredi, cum et post diluuium etiam quingentos excessisse inueniamus. Sed intelligendum est hoc Deum dixisse, cum circa finem quingentorum annorum esset Ne, id est, quadringentos octoginta uite annos ageret, quos more suo Scriptura quingentos uocat, nomine totius maximam partem plerumque significans: sexcentesimo quippe anno uite Ne, secundo mense factum est diluuium ; ac sic centum uiginti anni predicti sunt futuri uite hominum periturorum, quibus transactis diluuio delerentur. Nec frustra creditur sic factum esse diluuium, iam non inuentis in terra qui non erant digni tali morte defungi, qua in impios uindicatum est: non quo hic quidquam bonis quandoque morituris tale genus mortis faciat aliquid quod eis possit obesse post mortem. uerumtamen nullus eorum diluuio mortuus est, quos de semine Seth propagatos sancta Scriptura commemorat. Sic autem diuinitus diluuii causa narratur: uidens, inquit, Dominus Deus, quia multiplicate sunt malitie hominum super terram, et omnis quisque [1 1Kb] cogitat in corde suo diligenter super maligna omnes dies: et cogitauit Deus quia fecit hominem super terram, et recogitauit, et dixit Deus, Delebo [2 1Kb] hominem quem feci a facie terre, ab homine usque ad pecus, et a reptilibus usque ad uolatilia celi, quia iratus sum, quoniam feci eos .



CAPUT XXu.---De ira Dei, que incommutabilem tranquillitatem nulla inflammatione perturbat.


Ira Dei non perturbatio animi eius est, sed iudicium quo irrogatur pena peccato. Cogitatio uero eius et recogitatio, mutandarum rerum est immutabilis ratio. Neque enim sicut hominem, ita Deum cuiusquam facti sui penitet, cuius est de omnibus omnino rebus tam fixa sententia, quam certa prescientia. Sed si non utatur Scriptura talibus uerbis, non se quodammodo familiarius insinuabit omni generi hominum, quibus uult esse consultum, ut et perterreat superbientes, et excitet negligentes, et exerceat querentes, et alat intelligentes: quod non faceret, si non se prius inclinaret, et quodammodo descenderet ad iacentes. Quod autem etiam interitum omnium animalium terrenorum uolatiliumque denuntiat, magnitudinem future cladis effatur; non animantibus rationis expertibus, tanquam et ipsa peccauerint, minatur exitium.



CAPUT XXuI.---Quod arca quam Ne iussus est facere, in omnibus Christum Ecclesiamque significet

1. Iam uero quod Ne homini iusto, et sicut de illo Scriptura ueridica loquitur, in sua generatione perfecto  , imperat Deus, ut arcam faciat, in qua cum suis, id est, uxore, filiis, et nuribus, et cum animalibus, que ad illum ex Dei precepto in arcam ingressa sunt, liberaretur a diluuii uastitate; procul dubio figura est peregrinantis in hoc seculo ciuitatis Dei, hoc est Ecclesie, que fit salua per lignum, in quo pependit Mediator Dei et hominum homo Christus iehsu . Nam et mensure ipse [1 1Kb] longitudinis, altitudinis, latitudinisque eius, significant corpus humanum, in cuius ueritate ad homines prenuntiatus est uenturus, et uenit. Humani quippe corporis longitudo a uertice usque ad uestigia sexies tantum habet, quam latitudo, que est ab uno latere ad alterum latus; et decies tantum, quam altitudo, cuius altitudinis mensura est in latere a dorso ad uentrem: uelut si iacentem hominem metiaris supinum, seu pronum, sexies tantum longus est a capite ad pedes, quam latus a dextra ad sinistram, uel a sinistra in dexteram; et decies, quam altus a terra. Unde facta est arca trecentorum in longitudine cubitorum, et quinquaginta in latitudine, et triginta in altitudine. Et quod ostium in latere accepit, profecto illud est uulnus, quando latus crucifixi lancea perforatum est : hac quippe ad illum uenientes ingrediuntur; quia inde Sacramenta manarunt, quibus credentes initiantur. Et quod de lignis quadratis fieri iubetur, undique stabilem uitam sanctorum significat: quacumque enim uerteris quadratum, stabit. Et cetera que in eiusdem arce constructione dicuntur, ecclesiasticarum signa sunt rerum.

 2. Sed ea nunc persequi longum est: et hoc iam fecimus in opere quod aduersus Faustum Manicheum scripsimus , negantem in libris Hebreorum aliquid de Christo esse prophetatum. Et fieri quidem potest, ut et nobis quispiam, et alius alio exponat hec aptius: dum tamen ea que dicuntur, ad hanc de qua loquimur Dei ciuitatem, in hoc seculo maligno tanquam in diluuio peregrinantem, omnia referantur; si ab eius sensu qui ista conscrisit, non uult longe aberrare qui exponit. Exempli gratia, uelut si quispiam quod hic scriptum est, Inferiora bicamerata et tricamerata facies eam [1 1Kb] ; non quod ego in illo opere dixi , uelit intelligi; quia ex omnibus gentibus Ecclesia congregatur, bicameratam dictam, propter duo genera hominum, circumcisionem scilicet et preputium, quos Apostolus et alio modo dicit Iudeos et Grecos ; tricameratam uero, eo quod omnes gentes de tribus filiis Ne post diluuium reparate sunt: sed aliud dicat aliquid, quod a fidei regula non sit alienum. Nam quoniam non solas in inferioribus mansiones habere arcam uoluit, uerum etiam in superioribus, et hec dixit bicamerata; et in superioribus superiorum, et hec appellauit tricamerata: ut ab imo sursum uersus tertia consurgeret habitatio. Possunt hic intelligi et illa tria que commendat Apostolus, fides, spes, caritas . Possunt etiam multo conuenientius tres ille ubertates euangelice, tricena, sexagena, centena ; ut in infimo habitet pudicitia coniugalis, supra uidualis, atque hac superior uirginalis: et si quid melius secundum fidem ciuitatis huius intelligi et dici potest. Hoc etiam de ceteris que hic exponenda sunt, dixerim, quia etsi non uno disseruntur modo, ad unam tamen catholice fidei concordiam reuocanda sunt.



CAPUT XXuII.---De arca atque diluuio, nec illis esse consentiendum, qui solam historiam recipiunt sine allegorica significatione; nec illis qui solas figuras defendunt repudiata historica ueritate.

1. Non tamen quisquam putare debet, aut frustra hec esse conscripta, aut tantummodo rerum gestarum ueritatem sine ullis allegoricis significationibus hic esse querendam; aut e contrario hec omnino gesta non esse, sed solas esse uerborum figuras; aut quidquid illud est, nequaquam ad prophetiam Ecclesie pertinere. Quis enim nisi mente peruersus, inaniter scriptos esse contendat libros per annorum millia tanta religione et tam ordinate successionis obseruantia custoditos; aut solas res gestas illic intuendas, ubi certe, ut alia omittam, si numerositas animalium cogebat arce tantam fieri magnitudinem, immunda bina et munda septena intromitti animalia  quid cogebat, cum equalis numeri possent utraque seruari  ? Aut uero Deus, qui propter reparandum genus seruanda precepit, eo modo illa  quo instituerat, restituere non ualebat?

2. Qui uero non esse gesta, sed solas rerum significandarum figuras esse contendunt, primum opinantur tam magnum fieri non potuisse diluuium, ut altissimos montes quindecim cubitis aqua crescendo transcenderet; propter Olympi uerticem montis, supra quem perhibentur nubes non posse concrescere [1 1Kb] , quod tam sublimis quam celum sit, ut non ibi sit er iste crassior, ubi uenti, nebule imbresque gignuntur  : nec attendunt omnium elementorum crassissimam terram ibi esse potuisse. An forte negant esse terram uerticem montis? Cur igitur usque ad illa celi spatia terris exaltari licuisse, et aquis exaltari non licuisse contendunt, cum isti mensores et pensores elementorum, aquas terris perhibeant superiores atque leuiores? Quid itaque rationis afferunt, quare terra grauior et inferior locum celi tranquillioris inuaserit per uolumina tot annorum, et aqua leuior ac superior permissa non sit hoc facere saltem ad tempus exiguum?

3. Dicunt etiam non potuisse capere arce illius quantitatem animalium genera tam multa in utroque sexu, bina de immundis, septena de mundis. Qui mihi uidentur non computare nisi trecenta cubita longitudinis, et latitudinis quinquaginta [2 1Kb] , nec cogitare aliud tantum esse in superioribus, itemque aliud tantum in superioribus superiorum, ac per hoc ter ducta illa cubita fieri nongenta centum quinquaginta. Si autem cogitemus quod Origenes non ineleganter astruxit , Moysen scilicet hominem Dei [3 1Kb] eruditum, sicut scriptum est, omni sapientia Aegyptiorum , qui geometricam dilexerunt, geometrica cubita significare potuisse, ubi unum quantum sex nostra ualere asseuerant; quis non uideat quantum rerum capere potuit illa magnitudo? Nam illud quod disputant tante magnitudinis arcam non potuisse compingi, ineptissime calumniantur, cum sciant immensas urbes fuisse constructas, nec attendunt centum annos quibus arca illa est fabricata: nisi forte lapis lapidi adherere potest sola ealce coniunctus, ut murus per tot millia circumagatur, et lignum ligno per subscudines, epiros [4 1Kb] ,  clauos, gluten bituminis non potest adherere, ut fabricetur [1 1Kb] arca, non curuis, sed rectis lineis longe lateque porrecta, quam nullus in mare mittat conatus hominum, sed leuet unda, cum uenerit, naturali ordine ponderum, magisque diuina prouidentia, quam humana prudentia natantem gubernet, ne incurrat ubicumque naufragium.

4. Quod autem scrupulosissime queri solet de minutissimis bestiolis, non solum quales sunt mures et stelliones, uerum etiam quales locuste, scarabei, musce denique et pulices, utrum non amplioris numeri in arca illa fuerint, quam qui est definitus, cum hoc imperaret Deus: prius admonendi sunt quos hec mouent, sic accipiendum esse quod dictum est, Que repunt super terram; ut necesse non fuerit conseruari in arca, que possunt in aquis uiuere, non solum mersa, sicut pisces; uerum etiam supernatantia, sicut multe alites. Deinde cum dicitur, Masculus et femina erunt: profecto intelligitur ad reparandum genus dici: ac per hoc nec illa necesse fuerat. ibi esse, que possunt sine concubitu de quibusque rebus uel rerum corruptionibus nasci: uel si fuerunt, sicut in domibus esse consueuerunt, sine ullo numero definito esse potuisse: aut si mysterium sacratissimum quod agebatur, et tante rei figura etiam in ueritate [2 1Kb] facti aliter non posset impleri, nisi ut omnia ibi certo illo numero essent, que uiuere in aquis natura prohibente non possent, non fuit ista cura illius hominis, uel illorum hominum, sed diuina. Non enim ea Ne capta intromittebat, sed uenientia et intrantia permittebat. Ad hoc enim ualet quod dictum est, Intrabunt ad te : non scilicet hominis actu, sed Dei nutu: ita sane, ut non illic fuisse credenda sint, que sexu carent. Prescriptum est enim, atque definitum, Masculus et femina erunt. Alia sunt quippe que de quibusque rebus sine concubitu ita nascuntur, ut postea concumbant et generent, sicut musce: alia uero in quibus nichil sit maris, et femine, sicut apes. Ea porro que sic habent sexum, ut non habeant fetum, sicut muli et mule, mirum si ibi fuerunt, ac non potius parentes eorum ibi  fuisse suffecerit, equinum uidelicet atque asininum genus: et si qua alia sunt, que commixtione diuersi generis genus aliquod gignunt. Sed si et hoc ad mysterium pertinebat, ibi erant. Habet enim et hoc genus masculum et feminam.

5. Solet etiam mouere nonnullos, genera escarum que illic habere poterant animalia, que nonnisi carne uesci putantur, utrum preter numerum ibi fuerint sine transgressione mandati, que aliorum alendorum necessitas illic cegisset includi: an uero, quod potius est credendum, preter carnes, aliqua alimenta esse potuerint, que omnibus conuenirent  . Nouimus enim quam multa animalia, quibus caro cibus est, frugibus pomisque uescantur, et maxime fico atque castaneis. Quid ergo mirum, si uir ille sapiens et iustus, etiam diuinitus admonitus, quid cuique congrueret, sine carnibus aptam cuique generi alimoniam preparauit et recondidit? Quid est autem, quo uesci non cogeret fames? aut quid non suaue ac salubre facere posset Deus, qui etiam, ut sine cibo uiuerent, diuina facilitate [1 1Kb] donaret, nisi ut pascerentur etiam hoc implende figure tanti mysterii conueniret? Non autem ad prefigurandam Ecclesiam pertinere tam multiplicia rerum signa gestarum, nisi fuerit contentiosus, nemo permittitur opinari. Iam enim gentes ita Ecclesiam repleuerunt, mundique et immundi, donec certum ueniatur ad finem, ita eius unitatis quadam compagine continentur, ut ex hoc uno manifestissimo, etiam de ceteris, que obscurius aliquando dicta sunt, et difficilius agnosci queunt, dubitari fas non sit. Que cum ita sint, si nec [2 1Kb] inaniter ista conscripta esse putare quisquam uel durus audebit, nec nichil significare cum gesta sint, nec sola dicta esse significatiua, non facta, nec aliena esse ab Ecclesia [3 1Kb] significanda probabiliter dici potest: sed magis credendum est, et sapienter esse memorie litterisque mandata, et gesta esse, et significare aliquid et ipsum aliquid ad prefigurandam Ecclesiam pertinere. Iam usque ad hunc articulum perductus liber iste claudendus est, ut ambarum ciuitatum cursus, terrene scilicet secundum hominem uiuentis, et celestis secundum Deum, post diluuium et deinceps in rebus consequentibus requiratur.



LIBER DECIMUS SEXTUS. In cuius priore parte  , a capite uidelicet primo ad duodecimum, ciuitatis utriusque, celestis ac terrene, procursus exhibetur secundum sacram historiam a Ne usque ad Abraham: posteriore autem parte de celestis tantummodo ciuitatis procursu ab Abraham usque ad Isrelitarum reges disputatur.



CAPUT PRIMUM.---An post diluuium, a Ne usque ad Abraham, alique familie secundum Deum uiuentium reperiantur.


Post diluuium procurrentis sancte uestigia ciuitatis,  utrum continuata sint, an intercurrentibus impietatis interrupta temporibus, ita ut nullus hominum ueri unius Dei cultor existeret, ad liquidum Scripturis loquentibus inuenire difficile est: propterea quod in canonicis Libris post Ne, qui cum coniuge ac tribus  filiis totidemque nuribus suis meruit per arcam a uastatione diluuii liberari, non inuenimus usque ad Abraham cuiusquam pietatem euidenti diuino eloquio predicatam, nisi quod Ne duos filios suos Sem et Iaphet prophetica benedictione commendat, intuens et preuidens quod longe fuerat post futurum. Unde factum est etiam illud, ut filium suum medium, hoc est primogenito minorem [1 1Kb] ultimoque maiorem, qui peccauerat in patrem, non in ipso, sed in filio eius suo nepote malediceret his uerbis: Maledictus Chanaan puer, famulus erit fratribus suis. Chanaan porro natus fuerat ex Cham, qui patris dormientis nec texerat, sed potius prodiderat nuditatem. Unde etiam quod secutus adiungit benedictionem duorum maximi et minimi filiorum, dicens: Benedictus Dominus Deus Sem, et erit Chanaan puer illius; letificet Deus Iaphet, et habitet in domibus Sem : sicut ipsa eiusdem Ne et uinee plantatio, et ex eius fructu inebriatio, et dormientis nudatio, et que ibi cetera facta atque conscripta sunt, propheticis sunt grauidata sensibus et uelata tegminibus  .



CAPUT II.---Quid in filiis Ne prophetice fuerit prefiguratum.

1. Sed nunc rerum effectu iam in posteris consecuto, que operta fuerant, satis aperta sunt. Quis enim hec diligenter et intelligenter aduertens, non agnoscat in Christo? Sem quippe, de cuius semine in carne natus est Christus, interpretatur Nominatus. Quid autem nominatius Christo, cuius nomen ubique iam fragrat, ita ut in Cantico canticorum, etiam ipsa precinente [2 1Kb] prophetia, unguento comparetur effuso : in cuius domibus, id est ecclesiis, habitat gentium latitudo? Nam Iapheth Latitudo interpretatur. Cham porro, quod interpretatur Calidus [3 1Kb] , medius Ne filius, tanquam se ab utroque discernens et inter utrumque remanens, nec in primitiis Isrelitarum, nec in plenitudine Gentium, quid significat nisi hereticorum genus calidum, non spiritu sapientie, sed impatientie, quo solent [4 1Kb] hereticorum feruere precordia [5 1Kb] , et pacem perturbare sanctorum? Sed hec in usum cedunt proficientium, iuxta illud Apostoli: Oportet et hereses esse, ut probati manifesti fiant in uobis . Unde etiam scriptum est, Filius eruditus sapiens erit, imprudente autem ministro utetur . Multa quippe ad fidem catholicam pertinentia, dum hereticorum calida [6 1Kb] inquietudine exagitantur, ut aduersus eos defendi possint, et considerantur diligentius, et intelliguntur clarius, et instantius predicantur: et ab aduersario mota questio, discendi existit occasio. Quamuis non solum qui sunt apertissime separati, uerum etiam omnes qui christiano uocabulo gloriantur  et perdite uiuunt, non absurde possunt uideri medio Ne filio figurati: passionem quippe Christi, que illius hominis nuditate significata est, et annuntiant profitendo, et male agendo exhonorant. De talibus ergo dictum est, Ex fructibus eorum cognoscetis eos . Ideo Cham in filio suo maledictus est, tanquam in fructu suo, id est in opere suo. Unde conuenienter et ipse filius eius Chanaan interpretatur Motus eorum: quod aliud quid est, quam opus eorum? Sem uero et Iaphet tanquam circumcisio et preputium, uel sicut alio modo eos appellat Apostolus, Iudei et Greci, sed uocati et iustificati, cognita quoquo modo nuditate patris, qua significabatur passio Saluatoris, sumentes uestimentum, posuerunt supra dorsa sua [1 1Kb] , et intrauerunt auersi, et operuerunt nuditatem patris sui, nec uiderunt quod reuerendo texerunt . Quodam enim modo in passione Christi, et quod pro nobis factum est honoramus, et Iudeorum facinus auersamur. uestimentum significat sacramentum; dorsa, memoriam preteritorum: quia passionem Christi eo scilicet iam tempore quo habitat Iaphet in domibus Sem et malus frater in medio eorum, transactam celebrat Ecclelia, non adhuc prospectat futuram.

2. Sed malus frater in filio suo, hoc est in opere suo, puer, id est seruus, est fratrum bonorum, cum uel ad exercitationem patientie, uel ad profectum sapientie scienter utuntur malis boni. Sunt enim, teste Apostolo, qui Christum annuntiant non caste: Sed siue occasione, inquit, siue ueritate Christus annuntietur, in hoc gaudeo, sed et gaudebo . Ipse quippe plantauit uineam, de qua dicit Propheta, uinea Domini Sabaoth domus Isrel est : et bibit de uino eius: siue ille calix hic intelligatur, de quo dicit, Potestis bibere calicem, quem ego bibiturus sum ? et, Pater, si fieri potest, transeat a me calix iste ; quo suam sine dubio significat passionem: siue quia uinum fructus est uinee, hoc potius illo sit significatum, quod ex ipsa uinea, hoc est ex genere Isrelitarum, carnem pro nobis et sanguinem, ut pati posset, assumpsit: Et inebriatus est, id est, passus est: Et nudatus est ; ibi namque nudata est, id est apparuit eius infirmitas, de qua dicit Apostolus, Etsi crucifixus est ex infirmitate . Unde idem dicit, Infirmum Dei fortius est hominibus, et stultum Dei sapientius est hominibus . Quod uero cum dictum esset, Et nudatus est; addidit Scriptura, in domo sua: eleganter ostendit, quod a sue carnis gente et domesticis sanguinis sui, utique Iudeis, fuerat crucem mortemque passurus. Hanc passionem Christi foris in sono tantum uocis reprobi annuntiant: non enim quod annuntiant, intelligunt. Probi autem in interiore homine habent tam grande mysterium, atque honorant intus in corde infirmum et stultum Dei, quod fortius et sapientius est hominibus. Huius rei figura est, quod Cham exiens hoc nuntiauit foris;  Sem uero et Iapheth, ut hoc uelarent, id est honorarent, ingressi sunt, hoc est, interius id egerunt.

3. Hec Scripture secreta diuine indagamus, ut possumus, alius alio magis minusue congruenter, uerumtamen fideliter certum tenentes, non ea sine aliqua prefiguratione futurorum gesta atque conscripta, neque nisi ad Christum et eius Ecclesiam, que ciuitas Dei est, esse referenda: cuius ab initio generis humani non defuit predicatio, quam per omnia uidemus impleri. Benedictis igitur duobus filiis Ne, atque uno in medio eorum maledicto, deinceps usque ad Abraham de iustorum aliquorum, qui pie Deum colerent, commemoratione silitum est [1 1Kb] per annos amplius quam mille. Nec eos defuisse crediderim: sed si omnes commemorarentur, nimis longum fieret; et hec esset magis historica diligentia, quam prophetica prouidentia. Illa itaque exsequitur Litterarum sacrarum scriptor istarum, uel potius per eum Dei Spiritus, quibus non solum narrentur preterita, uerum etiam prenuntientur futura, que tamen pertinent ad ciuitatem Dei: quia et de hominibus qui non sunt ciues eius, quidquid hic dicitur, ad hoc dicitur, ut illa ex comparatione contraria uel proficiat, uel emineat. Non sane omnia que gesta narrantur, aliquid etiam significare putanda sunt: sed propter illa que aliquid significant, etiam ea que nichil significant attexuntur. Solo enim uomere terra proscinditur; sed ut hoc fieri possit, etiam cetera aratri membra sunt necessaria: et soli nerui in citharis atque huiusmodi uasis musicis aptantur ad cantum; sed ut aptari possint, insunt et cetera in compagibus [2 1Kb] organorum, que non percutiuntur a canentibus, sed ea que percussa resonant, his connectuntur. Ita in prophetica historia dicuntur et aliqua que nichil significant, sed quibus adhereant que significant, et quodammodo religentur.



CAPUT III.---De generationibus trium filiorum Ne.

1. Generationes ergo filiorum Ne deinceps intuende, et quod de his dicendum uidetur, attexendum est huic operi, quo ciuitatis utriusque, terrene scilicet et celestis, per tempora procursus ostenditur. Cepte sunt autem [3 1Kb] commemorari a minimo filio, qui uocatus est Iapheth; cuius filii octo nominati sunt  ; nepotes autem septem de duobus filiis eius, tres ex uno, quatuor ex altero: fiunt itaque omnes quindecim. Filii autem Cham, hoc est medii filii Ne, quatuor, et nepotes quinque ex uno eius filio, pronepotes duo ex nepote uno: fit eorum summa undecim. Quibus enumeratis, reditur tanquam ad caput, et dicitur: Chus autem genuit Nebroth [4 1Kb] : hic cepit esse gigas super  terram. Hic erat gigas uenator contra Dominum Deum. Propter hoc dicunt: Sicut Nebroth gigas uenator contra Dominum. Et factum est initium regni eius Babylon, Orech, Archad, et Chalanne in terra Sennaar. De terra illa exiit Assur, et edificauit Niniuen et Robooth ciuitatem, et Chalach, et Dasem inter medium Niniues et Chalach: hec ciuitas magna. Iste porro Chus pater gigantis Nebroth primus nominatus est in filiis Cham, cuius quinque filii iam fuerant computati, et nepotes duo. Sed istum gigantem aut post nepotes suos natos genuit; aut, quod est credibilius, seorsum de illo propter eius eminentiam Scriptura locuta est; quandoquidem et regnum eius commemoratum est, cuius initium erat illa nobilissima Babylon ciuitas, et que iuxta commemorate sunt, siue ciuitates, siue regiones. Quod uero dictum est, de terra illa, id est de terra Sennaar, que pertinebat ad regnum Nebroth, exisse Assur, et edificasse Niniuen, et alias quas contexuit ciuitates, longe postea factum est, quod ex hac occasione perstrinxit, propter nobilitatem regni Assyriorum, quod mirabiliter dilatauit Ninus, Beli filius, conditor Niniue ciuitatis magne: cuius ciuitatis nomen ex illius nomine deriuatum est, ut a Nino Niniue uocaretur. Assur autem, unde Assyrii, non fuit in filiis Cham medii filii Ne, sed in filiis Sem reperitur, qui fuit Ne maximus filius. Unde apparet de progenie Sem exortos fuisse qui postea regnum gigantis illius obtinerent, et inde procederent, atque alias conderent ciuitates, quarum prima est a Nino appellata Niniue. Hinc reditur ad alium filium Cham, qui uocabatur Mesraim, et commemorantur quos genuit; non tanquam singuli homines, sed nationes septem. Et de sexta, uelut de sexto filio, gens commemoratur exiisse, que appellatur Philistiim; unde fiunt octo. Inde iterum ad Chanaan reditur, in quo filio maledictus est Cham; et quos genuit undecim nominantur. Deinde usque ad quos fines peruenerint, commemoratis quibusdam ciuitatibus, dicitur. Ac per hoc, filiis nepotibusque computatis, de progenie Cham triginta unus geniti referuntur.

2. Restat commemorare filios Sem, maximi filii Ne: ad eum quippe gradatim generationum istarum peruenit a minimo exorta narratio. Sed unde incipiunt commemorari filii Sem, habet quiddam obscuritatis, quod expositione illustrandum est: quia et multum ad rem pertinet, quam requirimus. Sic enim legitur: Et Sem natus est etiam ipsi patri omnium filiorum Heber, fratri Iapheth maiori. Ordo uerborum est: Et Sem natus est Heber, etiam ipsi, id est ipsi Sem, natus est Heber, qui Sem pater est omnium filiorum suorum [1 1Kb] . Sem ergo patriarcham intelligi uoluit omnium qui de stirpe eius exorti sunt, quos commemoraturus est, siue sint filii, siue nepotes siue pronepotes, et deinceps indidem exorti. Non sane istum Heber genuit Sem: sed ab illo quintus in progenitorum serie reperitur. Sem quippe inter alios filios genuit Arphaxat, Arphaxat genuit Cainan, Cainan  genuit Sala, Sala genuit Heber. Non utique [1 1Kb] frustra ipse primus est nominatus in progenie ueniente de Sem, et prelatus etiam filiis, cum sit quintus nepos; nisi quia uerum est quod traditur, ex illo Hebreos esse cognominatos, tanquam Hebreos: cum et alia possit esse opinio, ut ex Abraham tanquam Abrahei dicti esse uideantur  . Sed nimirum hoc uerum est, quod ex Heber Heberei appellati sunt; ac deinde, una detracta littera, Hebrei: quam linguam hebraicam [2 1Kb] solus Isrel populus potuit obtinere, in quo Dei ciuitas et in sanctis peregrinata est, et in omnibus sacramento adumbrata. Igitur filii Sem prius sex nominantur, deinde ex uno eorum nati sunt quatuor nepotes eius: itemque alter filiorum Sem genuit eius nepotem, atque ex illo itidem pronepos natus est, atque inde abnepos, qui est Heber. Genuit autem Heber duos filios, quorum unum appellauit Phalech, quod interpretatur Diuidens. Deinde Scriptura subiungens, rationemque huius nominis reddens, Quia in diebus, inquit, eius diuisa est terra. Hoc autem quid sit, postea apparebit. Alius uero qui natus est ex Heber, genuit duodecim filios: ac per hoc fiunt omnes progeniti de Sem uiginti septem. In summa igitur omnes progeniti de tribus filiis Ne, id est, quindecim de Iapheth, et triginta unus de Cham, uiginti septem de Sem, fiunt septuaginta tres. Deinde sequitur Scriptura dicens: Hi filii Sem in tribubus suis secundum linguas suas, in regionibus suis et in gentibus suis. Itemque de omnibus: He, inquit, tribus filiorum Ne secundum generationes eorum, et secundum gentes eorum. Ab his disperse sunt insule gentium super terram post diluuium. Unde colligitur septuaginta tres, uel potius  septuaginta duas gentes tunc fuisse, non homines. Nam et prius cum fuissent commemorati filii Iapheth, ita conclusum est: Ex his segregate sunt insule gentium in terra sua, unusquisque secundum linguam suam in tribubus suis et in gentibus suis.

3. Iam uero in filiis Cham quodam loco apertius gentes commemorate sunt, sicut superius ostendi. Mesraim genuit eos qui dicuntur Ludiim: et eodem modo cetere usque ad septem gentes. Et enumeratis omnibus, postea concludens: Hi filii Cham, inquit, in tribubus suis, secundum linguas suas in regionibus suis, et in gentibus suis . Propterea ergo multorum filii non sunt commemorati, quia gentibus aliis nascendo accesserunt, ipsi autem gentes facere nequiuerunt. Nam qua alia causa, cum filii Iapheth octo enumerentur, ex duobus eorum tantum filii nati commemorantur; et cum filii Cham quatuor nominentur, ex tribus tantum qui nati sunt adiiciuntur; et cum filii Sem nominentur sex, duorum tantum posteritas attexitur? numquid ceteri sine filiis remanserunt? Absit hoc credere: sed gentes propter quas commemorari digni essent, non utique fecerunt; quia sicut nascebantur, aliis gentibus addebantur.



CAPUT Iu.---De diuersitate linguarum, principioque Babylonis.


Cum ergo in suis linguis iste gentes fuisse referantur, redit tamen narrator ad illud tempus; quando una lingua omnium fuit, et inde iam exponit quid acciderit, ut linguarum diuersitas nasceretur. Et erat, inquit, omnis terra [1 1Kb] labium unum, et uox una omnibus. Et factum est, cum mouerent ipsi ab Oriente, inuenerunt campum in terra Sennaar, et habitauerunt ibi. Et dixit homo proximo suo: uenite, faciamus lateres, et coquamus illos igni. Et facti sunt illis lateres in lapidem [2 1Kb] , et bitumen erat illis lutum: et dixerunt, uenite, et edificemus nobismetipsis ciuitatem, et turrem cuius caput erit [3 1Kb] usque ad celum, et faciamus nobis nomen [4 1Kb] , antequam dispergamur in faciem omnis terre. Et descendit Dominus uidere ciuitatem et turrem, quam edificauerunt filii hominum. Et dixit Dominus Deus [5 1Kb] : Ecce genus unum, et labium unum omnium; et hoc inchoauerunt facere, et nunc non deficient ex illis omnia que conati fuerint facere: uenite, et descendentes confundamus ibi linguam eorum, ut non audiant unusquisque uocem proximi sui. Et dispersit eos Dominus inde super faciem omnis terre, et cessauerunt edificantes ciuitatem et turrem. Propter hoc appellatum est nomen illius Confusio; quia ibi confudit Dominus labia omnis terre: et inde dispersit illos Dominus Deus super faciem omnis terre . Ista ciuitas que appellata est Confusio, ipsa est Babylon, cuius mirabilem constructionem Gentium etiam commendat historia. Babylon quippe interpretatur Confusio. Unde colligitur gigantem illum Nebroth fuisse illius conditorem, quod superius breuiter fuerat intimatum, ubi cum de illo Scriptura loqueretur, ait initium regni eius fuisse Babylonem, id est, que ciuitatum ceterarum gereret principatum, ubi esset tanquam in metropoli habitaculum regni: quamuis perfecta non fuerit usque in tantum modum, quantum superba cogitabat impietas. Nam nimia disponebatur altitudo, que dicta est usque in celum, siue unius turris eius, quam precipuam moliebantur inter alias; siue omnium turrium, que per numerum singularem ita significate sunt, ut dicitur miles, et intelliguntur millia militum: ut rana, ut locusta; sic enim appellata est multitudo ranarum ac locustarum in plagis, quibus Aegyptii percussi sunt per Moysen . Quid autem factura fuerat humana et uana presumptio? Cuiuslibet et quantumlibet in celum aduersus Deum altitudinem molis extolleret, quando montes transcenderet uniuersos? quando spatium nebulosi eris huius euaderet? Quid denique noceret Deo quantacumque uel spiritualis, uel corporalis elatio? Tutam ueramque in celum uiam molitur humilitas, sursum leuans cor ad Dominum,  non contra Dominum: sicut dictus est gigas iste uenator contra Dominum . Quod non intelligentes nonnulli, ambiguo greco decepti sunt, ut non interpretarentur contra Dominum, sed ante Dominum: quippe et ante et contra significat. Hoc enim uerbum est in Psalmo: Et ploremus ante Dominum, qui fecit nos . Et hoc uerbum est etiam in libro Iob, ubi scriptum est, In furorem erupisti contra Dominum . Sic ergo intelligendus est gigas iste uenator contra Dominum. Quid autem hic significatur hoc nomine, quod est uenator, nisi animalium terrigenarum deceptor, oppressor, exstinctor? Erigebat ergo cum suis populis turrem contra Dominum, qua est impia significata superbia. Merito autem malus punitur affectus, etiam cui non succedit effectus. Genus uero ipsum pene quale fuit? Quoniam dominatio imperantis in lingua est, ibi damnata est superbia, ut non intelligeretur iubens homini, qui noluit intelligere ut obediret Deo iubenti. Sic illa conspiratio dissoluta est, cum quisque ab eo quem non intelligebat, abscederet, nec se nisi ei, cum quo loqui poterat, aggregaret: et per linguas diuise sunt gentes, disperseque per terras, sicut Deo placuit, qui hoc modis occultis nobisque incomprehensibilibus fecit.



CAPUT u.---De descensione Domini ad confundendam linguam edificantium turrem.

Quod enim [1 1Kb] scriptum est, Et descendit Dominus uidere ciuitatem et turrem, quam edificauerunt filii hominum; hoc est, non filii Dei, sed illa societas secundum hominem uiuens, quam terrenam dicimus ciuitatem: non loco mouetur Deus, qui semper ubique est totus; sed descendere dicitur, cum aliquid facit in terra, quod preter usitatum nature cursum mirabiliter factum, presentiam quodammodo eius ostendat: nec uidendo discit ad tempus, qui nunquam potest aliquid ignorare; sed ad tempus uidere et cognoscere dicitur, quod uideri et cognosci facit. Non sic ergo uidebatur illa ciuitas, quomodo eam Deus uideri fecit, quando sibi quantum displiceret ostendit. Quamuis possit intelligi Deus ad illam ciuitatem descendisse, quia descenderunt Angeli eius in quibus habitat; ut quod adiunctum est, Et dixit Dominus Deus, Ecce genus unum, et labium unum omnium, et cetera; ac deinde additum, uenite, et descendentes confundamus ibi linguam eorum ; recapitulatio sit, demonstrans quemadmodum factum sit, quod dictum fuerat, Descendit Dominus. Si enim iam descenderat, quid sibi uult, uenite, et descendentes confundamus , nisi quia per Angelos descendebat, qui in Angelis descendentibus erat? Et bene non ait, uenite, et descendentes confundite: sed, Confundamus ibi linguam eorum; ostendens ita se operari per ministros suos, ut sint etiam ipsi cooperatores Dei: sicut Apostolus dicit, Dei enim sumus cooperarii .



CAPUT uI.---Qualis intelligenda sit esse locutio, qua Deus Angelis loquitur.


1. Poterat et illud, quando factus est homo, de Angelis intelligi quod dictum est, Faciamus hominem, quia non dixit, Faciam: sed quia sequitur, ad imaginem nostram; nec fas est credere ad imaginem Angelorum hominem factum, aut eamdem esse imaginem Angelorum et Dei; ideo recte illic intelligitur pluralitas Trinitatis. Que tamen Trinitas, quia unus est Deus, etiam cum dixisset, Faciamus: Et fecit, inquit, Deus hominem ad imaginem Dei : non dixit, Fecerunt dii, aut, ad imaginem deorum. Poterat et hic eadem intelligi Trinitas, tanquam Pater dixerit ad Filium et Spiritum sanctum, uenite, et descendentes confundamus ibi linguam eorum; si aliquid esset, quod Angelos prohiberet intelligi: quibus potius conuenit uenire ad Deum motibus sanctis, hoc est cogitationibus piis, quibus ab eis consulitur incommutabilis ueritas, tanquam lex eterna in illa eorum curia superna. Neque enim sibi ipsi sunt ueritas; sed creatricis participes ueritatis, ad illam mouentur, tanquam ad fontem uite, ut quod non habent ex se ipsis, capiant ex ipsa. Et eorum stabilis est iste motus [1 1Kb] , quo ueniunt, qui non recedunt [2 1Kb] . Nec sic loquitur Angelis Deus, quomodo nos inuicem nobis, uel Deo, uel Angelis, uel ipsi Angeli nobis, siue per illos Deus nobis; sed ineffabili suo modo, nobis autem hoc indicatur nostro modo. Dei quippe sublimior ante suum factum locutio, ipsius sui facti est immutabilis ratio, que non habet sonum strepentem atque transeuntem, sed uim sempiterne manentem, et temporaliter operantem. Hac loquitur Angelis sanctis, nobis autem aliter longe positis. Quando autem etiam nos aliquid talis locutionis interioribus auribus capimus, Angelis propinquamus. Non itaque mihi assidue reddenda est ratio in hoc opere de locutionibus Dei. Aut enim ueritas incommutabilis per se ipsam ineffabiliter loquitur rationalis creature mentibus, aut per mutabilem creaturam loquitur, siue spiritualibus imaginibus nostro spiritui, siue corporalibus uocibus corporis sensui.

2. Illud sane quod dictum est, Et nunc non deficient ex illis omnia, que conati fuerint facere , non dictum est confirmando, sed tanquam interrogando, sicut solet a comminantibus dici, quemadmodum ait quidam,

non arma expedient, totaque ex urbe sequentur? 
Sic ergo accipiendum est, tanquam dixerit, Nonne omnia deficient ex illis, que conati fuerint facere? Sed si ita dicatur, non exprimit comminantem. uerum propter tardiusculos addidimus particulam, id est, Ne, ut diceremus, Nonne: quoniam uocem pronuntiantis scribere non possumus. Ex illis igitur tribus hominibus, Ne filiis, septuaginta tres, uel potius, ut ratio declaratura est, septuaginta due gentes totidemque  lingue  per terras esse ceperunt, que crescendo et insulas impleuerunt. Auctus est autem numerus gentium multo amplius quam linguarum. Nam et in Africa barbaras gentes in una lingua plurimas nouimus; et homines quidem, multiplicato genere humano, ad insulas inhabitandas nauigio transire potuisse, quis ambigat?



CAPUT uII.---An omne bestiarum genus etiam remotissime a terris insule ex eo numero acceperint, qui in arca a diluuii inundatione seruatus est.

Sed questio de omni genere bestiarum est, que sub cura hominum non sunt, nec sicuti rane nascuntur ex terra, sed sola commixtione maris et femine propagantur, sicut lupi atque huiusmodi cetera, quomodo post diluuium, quo ea que in arca non erant, cuncta deleta sunt, etiam in insulis esse potuerint, si reparata non sunt nisi ex his, quorum genera in utroque sexu arca seruauit. Possunt quidem credi ad insulas natando transisse, sed proximas. Sunt autem quedam tam longe posite a continentibus terris, ut ad eas nulla uideatur natare potuisse bestiarum. Quod si homines eas captas secum aduexerunt, et eo modo ubi habitabant earum genera instituerunt, uenandi studio fieri potuisse incredibile non est: quamuis iussu Dei siue permissu etiam opere Angelorum negandum non sit potuisse transferri. Si uero e terra exorte sunt secundum originem primam, quando dixit Deus, Producat terra animam uiuam : multo clarius apparet, non tam reparandorum animalium causa, quam figurandarum uariarum gentium propter Ecclesie sacramentum in arca fuisse omnia genera, si in insulis, quo transire non possent, multa animalia terra produxit.



CAPUT uIII.---An ex propagine Adam uel filiorum Ne quedam genera hominum monstrosa prodierint.

1. Queritur etiam, utrum ex filiis Ne, uel potius ex illo uno homine, unde etiam ipsi exstiterunt, propagata esse credendum sit quedam monstrosa hominum genera, que gentium narrat historia: sicut perhibentur quidam unum habere oculum in fronte media: quibusdam plantas uersas esse post crura: quibusdam utriusque sexus esse naturam, et dextram mammam uirilem, sinistram muliebrem, uicibusque alternis ceundo [1 1Kb] et gignere et parere: aliis ora non esse, eosque per nares tantummodo halitu [2 1Kb] uiuere: alios statura esse cubitales, quos Pygmeos  a cubito Greci uocant: alibi quinquennes concipere feminas, et octauum uite annum non excedere. Item ferunt esse gentem, ubi singula crura in pedibus habent, nec poplitem flectunt, et sunt mirabilis celeritatis; quos Sciopodas  uocant, quod per estum int erra iacentes resupini umbra se pedum protegant: quosdam sine ceruice oculos habentes in humeris: et cetera hominum, uel quasi hominum genera, que in maritima  platea Carthaginis musiuo picta sunt, ex libris deprompta uelut curiosioris historie. Quid dicam de Cynocephalis  , quorum canina capita atque ipse latratus magis bestias quam homines confitetur? Sed omnia genera hominum que dicuntur esse, credere non est necesse. uerum quisquis uspiam nascitur homo, id est animal rationale mortale, quamlibet nostris inusitatam sensibus gerat corporis formam, seu colorem, siue motum, siue sonum, siue qualibet ui, qualibet parte, qualibet qualitate nature, ex illo uno protoplasto originem ducere, nullus fidelium dubitauerit. Apparet tamen quid in pluribus natura obtinuerit, et quid sit ipsa raritate mirabile.

2. Qualis autem ratio redditur de monstrosis apud nos hominum partubus, talis de monstrosis quibusdam gentibus reddi potest. Deus enim creator est omnium, qui ubi et quando creari quid oporteat uel oportuerit, ipse nouit, sciens uniuersitatis pulchritunem quarum partium uel similitudine uel diuersitate contexat. Sed qui totum inspicere non potest, tanquam deformitate partis offenditur; quoniam cui congruat, et quo referatur, ignorat. Pluribus quam quinis digitis in manibus et pedibus nasci homines, nouimus; et hec leuior est quam illa distantia [1 1Kb] : sed tamen absit ut quis ita desipiat, ut existimet in numero humanorum digitorum errasse Creatorem, quamuis nesciens cur hoc fecerit. Ita etsi maior diuersitas oriatur, scit ille quid egerit, cuius opera iuste nemo reprehendit. Apud Hipponem-Diarrhytum  est homo quasi lunatas habens plantas, et in eis binos tantummodo digitos, similes et manus. Si aliqua gens talis esset, illi curiose atque mirabili adderetur historie. Num igitur istum propter hoc negabimus ex uno illo, qui primus creatus est, esse propagatum? Androgyni, quos etiam Hermaphroditos nuncupant, quamuis admodum rari sint, difficile est tamen ut temporibus desint, in quibus sic uterque sexus apparet, ut ex quo potius debeant accipere nomen, incertum sit: a meliore tamen, hoc est a masculino, ut appellarentur, loquendi consuetudo preualuit. Nam nemo unquam Androgynecas [2 1Kb] aut Hermaphroditas nuncupauit. Ante annos aliquot, nostra certe memoria, in Oriente duplex homo natus est superioribus membris, inferioribus simplex: nam duo erant capita, duo pectora, quatuor manus; uenter autem unus, et pedes duo, sicut uni homini; et tam diu uixit, ut multos ad eum uidendum fama contraheret. Quis autem omnes commemorare possit humanos fetus longe dissimiles his ex quibus eos natos esse certissimum est? Sicut ergo hec ex illo uno negari non possunt originem ducere; ita quecumque gentes in diuersitatibus corporum ab usitato nature cursu, quem plures et prope omnes tenent, uelut exorbitasse traduntur,  si definitione illa includuntur, ut rationalia animalia sint atque mortalia, ab eodem ipso uno primo patre omnium stirpem trahere confitendum est: si tamen uera sunt que de illarum nationum uarietate et tanta inter se atque nobiscum diuersitate traduntur. Nam et simias, et cercopithecos, et sphingas, si nesciremus non homines esse, sed bestias, possent illi historici de sua curiositate gloriantes, uelut gentes aliquas hominum nobis impunita uanitate mentiri. Sed si homines sunt, de quibus illa mira conscripta sunt; quid, si propterea Deus uoluit etiam nonnullas gentes ita creare, ne in his monstris, que apud nos patet [1 1Kb] ex hominibus nasci, eius sapientiam, qua naturam fingit humanam, uelut artem cuiuspiam minus perfecti opificis, putaremus errasse? Non itaque nobis uideri absurdum debet, ut quemadmodum in singulis quibusque gentibus quedam monstra sunt hominum, ita in uniuerso genere humano quedam monstra sint gentium. Quapropter, ut istam questionem pedetentim cauteque concludam: aut illa, que talia de quibusdam gentibus scripta sunt, omnino nulla sunt; aut si sunt, homines non sunt; aut ex Adam sunt, si homines sunt.



CAPUT IX.---An inferiorem partem terre, que nostre habitationi contraria est, Antipodas habere credendum sit.

Quod uero et Antipodas esse fabulantur, id est, homines a contraria parte terre, ubi sol oritur, quando occidit nobis, aduersa pedibus nostris calcare uestigia, nulla ratione credendum est  . Neque hoc ulla historica cognitione didicisse se affirmant, sed quasi ratiocinando coniectant, eo quod intra conuexa celi terra suspensa sit, eumdemque locum mundus habeat, et infimum, et medium: et ex hoc opinantur alteram terre partem, que infra est, habitatione hominum carere non posse. Nec attendunt, etiamsi figura conglobata et rotunda mundus esse credatur, siue aliqua ratione monstretur; non tamen esse consequens, ut etiam ex illa parte ab aquarum congerie nuda sit terra: deinde etiamsi nuda sit, neque hoc statim necesse esse, ut homines habeat. Quoniam nullo modo Scriptura ista mentitur, que narratis preteritis facit fidem, eo quod eius predicta complentur: nimisque absurdum est, ut dicatur aliquos homines ex hac in illam partem, Oceani immensitate traiecta, nauigare ac peruenire potuisse, ut etiam illic ex uno illo primo homine genus institueretur humanum. Quapropter inter illos tunc hominum populos,  qui per septuaginta duas gentes et totidem linguas colliguntur fuisse diuisi, queramus, si possumus inuenire illam in terris peregrinantem ciuitatem Dei, que usque ad diluuium arcamque perducta est, atque in filiis Ne per eorum benedictiones perseuerasse monstratur, maxime in maximo, qui est appellatus Sem: quandoquidem Iapheth ita benedictus est, ut in eiusdem fratris sui domibus habitaret.



CAPUT X.---De generatione Sem, in cuius progenie tendens ad Abraham ciuitatis Dei ordo dirigitur.

1. Tenenda est igitur series generationum ab ipso Sem, ut ipsa ostendat post diluuium ciuitatem Dei; sicut eam series generationum ab illo qui est appellatus Seth, ostendebat ante diluuium. Propter hoc ergo Scriptura diuina cum terrenam ciuitatem in Babylone, hoc est in confusione, monstrasset, ad patriarcham Sem recapitulando reuertitur, et orditur inde generationes usque ad Abraham, commemorato etiam numero annorum quanto quisque ad hanc seriem pertinentem filium genuisset, quantoque uixisset. Ubi certe agnoscendum est quod ante promiseram, ut appareat quare sit dictum de filiis Heber, Nomen unius Phalech, quia in diebus eius diuisa est terra. . Quid enim aliud intelligendum est, terram esse diuisam, nisi diuersitate [1 1Kb] linguarum? Omissis igitur ceteris filiis Sem ad hanc rem non pertinentibus, illi connectuntur in ordine generationum per quos possit ad Abraham perueniri: sicut illi connectebantur ante diluuium, per quos perueniretur ad Ne, generationibus [2 1Kb] que propagate sunt ex illo Adam filio, qui appellatus est Seth. Sic ergo incipit generationum ista contextio: Et he generationes Sem. Sem filius centum annorum [3 1Kb] , cum genuit Arphaxat, secundo anno post diluuium. Et uixit Sem, postquam genuit Arphaxat, quingentos annos, et genuit filios et filias, et mortuus est . Sic exsequitur ceteros, dicens quoto quisque anno uite sue filium genuerit, ad istum generationum ordinem pertinentem, qui pertendit ad Abraham; et quot annos postmodum uixerit, intimans eum filios filiasque genuisse: ut intelligamus unde potuerint populi accrescere, ne in paucis qui commemorantur hominibus occupati pueriliter hesitemus, unde tanta spatia terrarum atque regnorum repleri potuerint de genere Sem; maxime propter Assyriorum regnum, unde Ninus ille Orientalium domitor [4 1Kb] usquequaque populorum ingenti prosperitate regnauit, et latissimum ac fundatissimum regnum, quod diuturno tempore duceretur, suis posteris propagauit.

2. Sed nos, ne diutius quam opus est immoremur, non quot annos quisque in ista generationum serie uixerit, sed quoto anno uite sue genuerit filium, hoc ordine memorandum tantummodo ponimus, ut et numerum annorum a transacto diluuio usque ad  Abraham colligamus, et propter illa [1 1Kb] , in quibus nos cogit necessitas immorari, breuiter alia cursimque tangamus. Secundo igitur anno post diluuium Sem, cum esset centum annorum, genuit Arphaxat; Arphaxat autem, cum esset centum triginta quinque annorum, genuit Cainan; qui cum esset centum triginta, genuit Sala. Porro etiam ipse Sala totidem annorum erat, quando genuit Heber. Centum uero et triginta et quatuor agebat annos Heber, cum genuit Phalech, in cuius diebus diuisa est terra. Ipse autem Phalech uixit centum triginta, et genuit Ragau: et Ragau centum triginta duos, et genuit Seruch: et Seruch centum triginta, et genuit Nachor: et Nachor septuaginta nouem, et genuit Thara: Thara autem septuaginta, et genuit Abram : quem postea Deus mutato uocabulo nominauit Abraham . Fiunt itaque anni a diluuio usque ad Abraham mille septuaginta et duo, secundum uulgatam editionem, hoc est interpretum Septuaginta. In hebreis autem codicibus longe pauciores annos perhibent inueniri: de quibus rationem aut nullam, aut difficillimam reddunt.

3. Cum ergo querimus in illis septuaginta duabus gentibus ciuitatem Dei, non possumus affirmare illo tempore, quo erat illis labium unum , id est loquela una, tunc iam genus humanum alienatum fuisse a cultu ueri Dei, ita ut in solis istis generationibus pietas uera remaneret, que descendunt de semine Sem per Arphaxat, et tendunt ad Abraham: sed ab illa superbia edificande turris usque in celum, qua impia significatur elatio, apparuit ciuitas [2 1Kb] , hoc est societas, impiorum. Utrum itaque ante non fuerit, an latuerit, an potius utraque permanserit, pia scilicet in duobus filiis Ne, qui benedicti sunt, eorumque posteris; impia uero in eo qui maledictus est, atque eius progenie, ubi etiam exortus est gigas uenator contra Dominum, non est diiudicatio facilis. Fortassis enim, quod profecto est credibilius, et in filiis duorum illorum iam tunc antequam Babylonia cepisset institui, fuerunt contemptores Dei, et in filiis Cham cultores Dei: utrumque tamen hominum genus terris nunquam defuisse credendum est. Siquidem et quando dictum est, Omnes declinauerunt, simul inutiles facti sunt; non est qui faciat bonum, non est usque ad unum; in utroque Psalmo, ubi hec uerba sunt, et hoc legitur, Nonne cognoscent omnes, qui operantur iniquitatem, qui deuorant populum meum in cibo panis? Erat ergo etiam tunc populus Dei. Unde illud quod dictum est, Non est qui faciat bonum, non est usque ad unum; de filiis hominum dictum est, non de filiis Dei. Nam premissum est, Deus de celo prospexit super filios hominum, ut uideret si est intelligens, aut requirens Deum : ac deinde illa subiuncta, que omnes filios hominum, id est, ad ciuitatem pertinentes que uiuit secundum hominem, non secundum Deum, reprobos esse demonstrant.



CAPUT XI.---Quod ea primitus lingua in usu hominum fuerit, que postea Hebrea ab Heber nomine nuncupata est, et in cuius familia remansit, cum diuersitas esset facta linguarum.


1. Quamobrem sicut lingua una cum esset omnium, non ideo filii pestilentie defuerunt; nam et ante diluuium una erat lingua, et tamen omnes preter unam Ne iusti domum deleri diluuio meruerunt: ita quando merito elatioris impietatis gentes linguarum diuersitate punite atque diuise sunt, et ciuitas impiorum confusionis nomen accepit, hoc est, appellata est Babylon, non defuit domus Heber, ubi ea que antea fuit omnium lingua remaneret. Unde, sicut supra memoraui, cum cepissent enumerari filii Sem, qui singuli gentes singulas procrearunt, primus est commemoratus Heber, cum sit abnepos ipsius, hoc est, ab illo quintus inueniatur exortus. Quia ergo in eius familia remansit hec lingua  , diuisis per alias linguas ceteris gentibus, que lingua prius humano generi non immerito creditur fuisse communis, ideo deinceps Hebrea est nuncupata. Tunc enim opus erat eam distingui ab aliis linguis nomine proprio, sicut alie quoque uocate sunt nominibus propriis. Quando autem erat una, nichil aliud quam humana lingua, uel humana locutio uocabatur, qua sola uniuersum genus humanum loquebatur.

2. Dixerit aliquis: Si in diebus Phalech filii Heber diuisa est terra per linguas, id est, homines qui tunc erant in terra; ex eius nomine potius debuit appellari lingua illa, que fuit omnibus ante communis. Sed intelligendum est ipsum Heber propterea tale nomen imposuisse filio suo, ut uocaretur Phalech, quod interpretatur Diuisio, quia tunc ei natus est, quando per linguas terra diuisa est, id est ipso tempore, ut hoc sit quod dictum est: In diebus eius diuisa est terra . Nam nisi adhuc Heber uiueret, quando linguarum facta est multitudo, non ex eius nomine nomen acciperet lingua, que apud illum potuit permanere  . Et ideo credenda est ipsa fuisse prima illa communis: quoniam de pena uenit illa multiplicatio mutatioque linguarum; et utique preter hanc penam esse debuit populus Dei. Nec frustra lingua hec est, quam tenuit Abraham [1 1Kb] , nec in omnes filios suos transmittere potuit, sed in  eos tantum qui propagati per Iacob, et insignius atque eminentius in Dei populum coalescentes, Dei Testamenta et stirpem Christi habere potuerunt. Nec Heber ipse eamdem linguam in uniuersam progeniem suam refudit; sed in eam tantum, cuius generationes perducuntur ad Abraham. Quapropter, etiamsi non euidenter expressum est fuisse aliquod pium genus hominum, quando ab impiis Babylonia condebatur; non ad hoc ualuit hec obscuritas, ut querentis fraudaretur, sed potius ut exerceretur intentio. Cum enim legitur unam fuisse linguam primitus omnium, et ante omnes filios Sem commendatur Heber, quamuis ab illo quintus oriatur; et Hebrea uocatur lingua, quam Patriarcharum et Prophetarum, non solum in sermonibus suis, uerum etiam in Litteris sacris custodiuit auctoritas: profecto cum queritur in diuisione linguarum, ubi lingua illa remanere potuerit, que fuit ante communis; que, sine ulla dubitatione, ubi remansit, non ibi fuit illa pena, que facta est mutatione linguarum; quid aliud occurrit, nisi quod in huius gente remanserit, a cuius nomine nomen accepit; et hoc iustitie gentis huius non paruum apparuisse uestigium, quod, cum alie gentes plecterentur mutatione linguarum, ad istam non peruenit tale supplicium?

3. Sed adhuc illud mouet: quomodo potuerunt singulas gentes facere Heber et filius eius Phalech, si una lingua permansit ambobus? Et certe una est Hebrea gens ex Heber propagata usque ad Abraham, et per eum deinceps, donec magnus fieret populus Isrel. Quomodo igitur omnes filii qui commemorati sunt trium filiorum Ne, fecerunt singulas gentes, si Heber et Phalech singulas non fecerunt? Nimirum illud est probabilius, quod gigas ille Nebroth fecerit etiam ipse gentem suam, sed propter excellentiam dominationis et corporis seorsum eminentius nominatus est, ut maneat numerus septuaginta duarum gentium atque linguarum. Phalech autem propterea commemoratus est, non quod gentem fecerit ; sed propter tempus insigne, quod in diebus eius terra diuisa est. Nec mouere nos debet, quomodo potuerit gigas Nebroth ad illud etatis occurrere, quo Babylon condita est, et confusio facta linguarum, atque ex hac [1 1Kb] diuisio gentium. Non enim quia Heber sextus est a Ne, ille autem quartus, ideo non potuerunt ad id tempus conuenire uiuendo. Hoc enim contigit, cum plus uiuerent, ubi pauciores sunt generationes, minus ubi plures; aut serius nati essent ubi pauciores, maturius ubi plures. Sane intelligendum est, quando terra diuisa est, non solum iam natos ceteros filios filiorum Ne, qui commemorantur patres gentium; sed etiam eius etatis fuisse, ut numerosas familias haberent, que digne fuissent nominibus gentium. Unde nequaquam putandum, quod eo fuerint ordine geniti, quo commemorati leguntur. Alioquin duodecim filii Iectan, qui erat filius alius Heber, frater Phalech, quomodo potuerunt  iam gentes facere, si post Phalech fratrem suum Iectan natus est, sicut post eum commemoratus est: quandoquidem tempore quo natus est Phalech, diuisa est terra. Proinde intelligendum est, priorem quidem nominatum, sed longe post fratrem suum Iectan fuisse natum, cuius Iectan duodecim filii tam grandes iam familias haberent, ut in linguas proprias diuidi possent. Sic enim potuit prior commemorari, qui erat etate posterior; quemadmodum prius commemorati sunt ex tribus filiis Ne procreati filii Iapheth, qui erat minimus eorum; deinde filii Cham, qui erat medius; postremo filii Sem, qui erat primus et maximus. Illarum autem gentium uocabula partim manserunt, ita ut hodieque appareat unde fuerint deriuata; sicut ex Assur Assyrii, et ex Heber Hebrei: partim temporis uetustate mutata sunt, ita ut uix homines doctissimi antiquissimas historias perscrutantes, nec omnium, sed aliquarum ex istis origines gentium potuerint reperire. Nam quod ex filio Cham, qui uocabatur Mesraim, Aegyptii perhibentur exorti, nulla hic resonat origo uocabuli: sicut nec Aethiopum, qui dicuntur ad eum filium Cham pertinere, qui Chus appellatus est. Et si omnia considerentur, plura mutata, quam manentia nomina apparent.



CAPUT XII.---De articulo temporis in Abraham, a quo sancte successionis nouus ordo contexitur.

Nunc iam uideamus procursum ciuitatis Dei, etiam ab illo articulo temporis, qui factus est in Patre Abraham, unde incipit esse notitia eius euidentior, et ubi clariora leguntur promissa diuina, que nunc in Christo uidemus impleri. Sicut ergo Scriptura sancta indicante didicimus, in regione Chaldeorum natus est Abraham : que terra ad regnum pertinebat Assyriorum [1 1Kb] . Apud Chaldeos autem iam etiam tunc superstitiones impie preualebant, quemadmodum per ceteras gentes. Una igitur Thare domus erat, de qua [2 1Kb] natus est Abraham, in qua unius ueri Dei cultus, et quantum credibile est, in qua iam sola etiam Hebrea lingua remanserat; quamuis et ipsa [3 1Kb] , sicut iam manifestior Dei populus in Aegypto, ita in Mesopotamia seruisse diis alienis, Iesu Naue narrante referatur ; ceteris ex progenie illius Heber in linguas paulatim alias et in nationes alias defluentibus. Proinde sicut per aquarum diluuium una domus Ne remanserat ad reparandum genus humanum, sic in diluuio multarum superstitionum per uniuersum mundum una remanserat domus Thare, in qua custodita est plantatio ciuitatis Dei. Denique sicut illic enumeratis supra generationibus usque ad Ne simul cum annorum numeris, et exposita diluuii causa, priusquam Deus inciperet de arca fabricanda loqui ad Ne, dicitur, He autem generationes Ne : ita et hic, enumeratis generationibus ab illo, qui est appellatus Sem, filio Ne, usque ad Abraham, deinde insignis articulus similiter ponitur, ut dicatur, He sunt generationes  Thare. Thara genuit Abram et Nachor et Aran: et Aran genuit Lot. Et mortuus est Aran coram Thara patre suo in terra in qua natus est, in regione Chaldeorum. Et sumpserunt Abram et Nachor sibi uxores: nomen mulieres Abram Sara, et nomen mulieris Nachor Melcha, filia Aran . Iste Aran pater Melche fuit et pater Iesce, que Iesca creditur ipsa esse etiam Sara [1 1Kb] uxor Abrahe  .



CAPUT XIII.---Que ratio fecisse uideatur, ut in transmigratione Thare, qua Chaldeos deserens in Mesopotamiam transiit, nulla filii eius Nachor facta sit mentio.

Deinde narratur quemadmodum Thara cum suis regionem reliquerit Chaldeorum, et uenerit in Mesopotamiam, et habitauerit in Charra: tacetur autem de uno eius filio, qui uocabatur Nachor, tanquam eum non duxerit secum. Nam ita narratur: Et sumpsit Thara Abram filium suum, et Lot filium Aran, filium filii sui, et Saram nurum suam, uxorem Abram filii sui, et eduxit illos de regione Chaldeorum ire in terram Chanaan: et uenit in Charram, et habitauit ibi . Nusquam hic nominatus est Nachor, et uxor eius Melcha. Sed inuenimus postea, cum seruum suum mitteret Abraham ad accipiendam uxorem filio suo Isaac, ita scriptum: Et accepit puer decem camelos de camelis domini sui, et de omnibus bonis domini sui secum, et exsurgens profectus est in Mesopotamiam in ciuitatem Nachor . Isto et aliis sacre huius historie testimoniis ostenditur etiam Nachor frater Abrahe exisse de regione Chaldeorum, sedesque constituisse in Mesopotamia, ubi cum patre suo habitauerat Abraham. Cur ergo Scriptura eum non commemorauit, quando ex gente Chaldea cum suis profectus est Thara, et habitauit in Mesopotamia, ubi non solum Abraham filius eius, uerum etiam Sarra nurus et Lot nepos eius commemorantur, quod eos duxerit secum? Cur, putamus, nisi forte quod a paterna et fraterna pietate desciuerat, et superstitioni adheserat Chaldeorum, et postea inde, siue penitendo, siue persecutionem passus, quod suspectus haberetur, et ipse emigrauit? In libro enim qui inscribitur Iudith, cum quereret Holofernes hostis Isrelitarum, quenam gens illa esset, utrum aduersus eam bellandum fuisset, sic ei respondit Achior dux Ammonitarum [2 1Kb] : Audiat dominus noster uerbum de ore pueri sui, et referam tibi ueritatem de populo qui habitat iuxta te montanam hanc [3 1Kb] , et non exibit mendacium de ore serui tui. Hec enim progenies populi est Chaldeorum, et antea habitauerunt Mesopotamiam, quia noluerunt sequi deos patrum suorum, qui fuerunt in terra Chaldeorum gloriosi, sed declinauerunt de uia parentum suorum et adorauerunt Deum celi, quem cognouerunt, et proiecerunt  eos a facie deorum suorum, et fugerunt in Mesopotamiam, et habitauerunt ibi dies multos. Dixitque illis Deus eorum, ut exirent de habitatione sua, et irent in terram Chanaan; et illic habitauerunt : et cetera que narrat Achior Ammonites. Unde manifestum est, domum Thare persecutionem passam fuisse a Chaldeis pro uera pietate, qua unus et uerus ab eis colebatur Deus.



CAPUT XIu.---De annis Thare, qui in Charra uite sue tempus impleuit.

Defuncto autem Thara in Mesopotamia, ubi uixisse perhibetur ducentos et quinque annos, iam incipiunt indicari facte ad Abraham promissiones Dei, quod ita scriptum est: Et fuerunt dies [1 1Kb] Thare in Charra quinque et ducenti anni, et mortuus est in Charra . Non sic autem accipiendum est, quasi omnes hos dies ibi egerit; sed quia omnes dies uite sue, qui fuerunt anni ducenti quinque, ibi compleuerit: alioquin nesciretur quot annos uixerit Thara, quoniam non legitur quoto anno uite sue in Charram uenerit; et absurdum est existimare in ista serie generationum, ubi diligenter commemoratur quot annos quisque uixerit, huius solius numerum annorum uite non commendatum esse memorie. Quod enim quorumdam, quos eadem Scriptura commemorat, tacentur anni, non sunt in hoc ordine, in quo temporum dinumeratio decessione gignentium et genitorum successione contexitur. Iste autem ordo, qui dirigitur ab Adam usque ad Ne, et inde usque ad Abraham, sine numero annorum uite sue neminem continet.



CAPUT Xu.---De tempore profectionis Abrahe, qua secundum preceptum Dei exiit de Charra.

1. Quod uero, commemorata morte Thare patris Abraham, deinde legitur, Et dixit Dominus ad Abram, Exi de terra tua, et de cognatione tua, et de domo patris tui, et cetera; non quia hoc sequitur in sermone libri, hoc etiam in rerum gestarum tempore sequi existimandum est. Erit quippe, si ita est, insolubilis questio. Post hec enim uerba Dei, que ad Abraham facta sunt, Scriptura sic loquitur: Et exiit Abram, quemadmodum locutus est illi Dominus, et abiit cum eo Lot. Abram autem erat quinque et septuaginta annorum, cum exiit ex Charra . Quomodo potest hoc uerum esse, si post mortem patris sui exiit de Charra? Cum enim esset Thara septuaginta annorum, sicut supra intimatum est, genuit Abraham: cui numero additis septuaginta quinque annis, quos agebat Abraham, quando egressus est de Charra, fiunt anni centum quadraginta quinque. Tot igitur annorum erat Thara, quando exiit Abraham de illa Mesopotamie ciuitate: agebat enim annum etatis sue septuagesimum quintum; ac per hoc pater eius, qui cum septuagesimo anno suo genuerat, agebat, ut dictum est, centesimum quadragesimum et quintum. Non ergo inde post mortem patris, id est post ducentos quinque annos, quibus pater eius uixit, egressus est: sed annus  de illo loco profectionis eius, quoniam ipsius septuagesimus quintus erat, procul dubio patris eius, qui eum septuagesimo suo anno genuerat, centesimus quadragesimus quintus fuisse colligitur. Ac per hoc intelligendum est more suo Scripturam redisse ad tempus, quod iam narratio illa transierat: sicut superius, cum filios filiorum Ne commemorasset, dixit illos fuisse in gentibus et linguis suis , et tamen postea quasi hoc etiam in ordine temporum sequeretur, Et erat, inquit, omnis terra labium unum, et uox una omnibus . Quomodo ergo secundum suas gentes et secundum suas linguas erant, si una erat omnibus; nisi quia ad illud quod iam transierat recapitulando est reuersa narratio? Sic ergo et hic cum dictum esset, Et fuerunt dies Thare in Charra quinque et ducenti anni, et mortuus est Thara in Charra : deinde Scriptura redeundo ad id quod ideo pretermiserat, ut prius de Thara id quod inchoatum fuerat compleretur, Et dixit, inquit, Dominus ad Abram, Exi de terra tua, et cetera. Post que Dei uerba subiungitur, Et exiit Abram, quemadmodum locutus est illi Dominus, et abiit cum eo Lot: Abram autem erat quinque et septuaginta annorum, cum exiit ex Charra. Tunc itaque factum est, quando pater eius centesimum quadragesimum et quintum annum agebat etatis: tunc enim fuit huius septuagesimus quintus  . Soluta est autem questio ista et aliter, ut septuaginta quinque anni Abrahe, quando egressus est de Charra, ex illo computarentur, ex quo de igne Chaldeorum liberatus, non ex quo natus est, tanquam tunc potius natus habendus sit  .

2. Sed beatus Stephanus in Actibus Apostolorum cum ista narraret, Deus, inquit, glorie apparuit Abrahe patri nostro, cum esset in Mesopotamia, priusquam habitaret in Charra, et ait ad illum, Exi de terra tua, et de cognatione tua, et de domo patris tui, et ueni in terram, quam tibi demonstrabo. Secundum hec uerba Stephani non post mortem patris eius locutus est Deus Abrahe, qui utique in Charra mortuus est, ubi cum illo et ipse filius habitauit; sed priusquam habitaret in eadem ciuitate, iam tamen cum esset in Mesopotamia. Iam ergo exierat a Chaldeis. Quod itaque adiungit Stephanus, Tunc Abraham egressus est de terra Chaldeorum, et habitauit in Charra, non demonstrat [1 1Kb] quid sit factum, posteaquam locutus est illi Deus , sed ad totum illud tempus pertinet quod ait, Tunc, id est, ex quo egressus est a Chaldeis, et habitauit in Charra. Item quod sequitur, Et inde postquam mortuus est pater eius, collocauit illum in terra hac, in qua uos nunc habitatis, et patres uestri : non ait, Postquam mortuus est pater eius, exiit de Charra; sed inde hic  eum collocauit, postquam mortuus est pater eius. Intelligendum est igitur locutum Deum fuisse ad Abraham, cum esset in Mesopotamia, priusquam habitaret in Charra; sed eum in Charram peruenisse cum patre, retento apud se precepto Dei, et inde exisse septuagesimo et quinto suo, patris autem sui centesimo quadragesimo quinto anno. Collocationem uero eius in terra Chanaan, non profectionem de Charra, post mortem patris eius factam esse dicit; quia iam mortuus erat pater eius, quando emit terram, cuius ibi iam sue rei cepit esse possessor. Quod autem iam in Mesopotamia constituto, hoc est iam egresso de terra Chaldeorum, dicit Deus, Exi de terra tua, et de cognatione tua, et de domo patris tui; non ut corpus inde eiiceret, quod iam fecerat, sed ut animum auelleret, dicitur. Non enim exierat inde animo, si spe redeundi et desiderio tenebatur, que spes et desiderium, Deo iubente ac iuuante, et illo obediente, fuerat amputandum. Non sane incredibiliter existimatur, cum postea secutus esset Nachor patrem suum, tunc Abraham preceptum Domini implesse, ut cum Sarra coniuge sua et Lot filio fratris sui exiret de Charra.



CAPUT XuI.---De ordine et qualitate promissionum Dei, que ad Abraham facte sunt.

Iam considerande sunt promissiones Dei facte ad Abraham. In his enim apertiora Dei nostri [1 1Kb] , hoc est Dei ueri, oracula apparere ceperunt de populo piorum [2 1Kb] , quem prophetica prenuntiauit auctoritas. Harum prima ita legitur: Et dixit Dominus ad Abram: Exi de terra tua, et de cognatione tua, et de domo patris tui, et uade in terram, quam tibi demonstrauero; et faciam te in gentem magnam, et benedicam te, et magnificabo nomen tuum, et eris benedictus, et benedicam benedicentes te, et maledicam maledicentes te, et benedicentur in te omnes tribus terre. Aduertendum est igitur, duas res promissas Abrahe: unam scilicet, quod terram Chanaan possessurum fuerat semen eius, quod significatur, ubi dictum est, uade in terram, quam tibi demonstrauero, et faciam te in gentem magnam: aliam uero longe prestantiorem, non de carnali, sed de spirituali semine, per quod pater est, non unius gentis Isrelitice, sed omnium gentium que fidei eius uestigia consequuntur, quod promitti cepit his uerbis, Et benedicentur in te omnes tribus terre. Hanc promissionem factam arbitratur Eusebius septuagesimo quinto anno etatis Abrahe, tanquam mox ut facta est, de Charra exierit Abraham: quoniam Scripture contradici non potest, ubi legitur, Abram erat quinque et septuaginta annorum, cum exiit ex Charra . Sed si eo anno facta est ista promissio, iam utique in Charra cum patre suo demorabatur Abraham. Neque enim inde exire posset, nisi prius ibi habitasset. Numquidnam ergo contradicitur Stephano dicenti: Deus glorie apparuit Abrahe patri nostro cum esset in Mesopotamia, priusquam  habitaret in Charra ? Sed intelligendum est, quod eodem anno facta sint omnia, et Dei promissio antequam in Charra habitaret Abraham, et in Charra habitatio eius, et inde profectio: non solum quia Eusebius in Chronicis ab anno huius promissionis computat et ostendit post quadringentos et triginta annos exitum esse de Aegypto, quando lex data est; uerum etiam quia id commemorat apostolus Paulus .



CAPUT XuII.---De tribus excellentioribus gentium regnis, quorum unum, id est Assyriorum, iam Abraham [1 1Kb] genito sublimius eminebat.

Per idem tempus eminentia regna erant gentium, in quibus terrigenarum ciuitas, hoc est societas hominum secundum hominem uiuentium, sub dominatu angelorum desertorum insignius excellebat; regna uidelicet tria, Sicyoniorum, Aegyptiorum, Assyriorum. Sed Assyriorum multo erat potentius atque sublimius. Nam rex ille Ninus Beli filius, excepta India, uniuerse Asie populos subiugauerat. Asiam nunc dico, non illam partem que huius maioris Asie una prouincia est, sed eam que uniuersa Asia nuncupatur, quam quidam in altera duarum, plerique autem in tertia totius orbis parte posuerunt, ut sint omnes, Asia, Europa, et Africa: quod non equali diuisione fecerunt. Namque ista que Asia nuncupatur, a meridie per orientem usque ad septentrionem peruenit: Europa uero a septentrione usque ad occidentem; atque inde Africa ab occidente usque ad meridiem. Unde uidentur orbem dimidium due tenere, Europa et Africa, alium uero dimidium sola Asia. Sed ideo ille due partes facte sunt, quia inter utramque ab Oceano ingreditur quidquid aquarum terras interluit, et hoc mare magnum nobis facit. Quapropter si in duas partes orbem diuidas, Orientis et Occidentis, Asia erit in una, in altera uero Europa et Africa. Quamobrem trium regnorum [2 1Kb] , que tunc precellebant, scilicet Sicyoniorum non erat sub Assyriis, quia in Europa sunt: Aegyptiorum autem quomodo eis non subiacebat, a quibus tota Asia tenebatur, solis Indis, ut perhibetur, exceptis? In Assyria igitur preualuerat dominatus impie ciuitatis: huius caput erat illa Babylon, cuius terrigene ciuitatis nomen aptissimum est, id est Confusio. Ibi iam Ninus regnabat post mortem patris sui Beli, qui primus illic regnauerat sexaginta quinque annos. Filius uero eius Ninus, qui defuncto patri successit in regnum, quinquaginta duos regnauit annos, et habebat in regno quadraginta tres, quando natus est Abraham, qui erat annus circiter millesimus ducentesimus ante conditam Romam, ueluti alteram in Occidente Babyloniam.



CAPUT XuIII.---De iterato alloquio Dei ad Abraham, quo ei et semini eius Chanaan terra promittitur.

Egressus ergo Abraham de Charra septuagesimo quinto anno etatis sue, centesimo autem quadragesimo  et quinto patris sui, cum Lot filio fratris et Sarra coniuge perrexit in terram Chanaan, et peruenit usque ad Sichem, ubi rursus accepit diuinum oraculum, de quo ita scriptum est: Et apparuit Dominus Abrahe, et dixit illi, Semini tuo dabo terram hanc . Nihil hic de illo semine promissum est, in quo pater factus est omnium gentium: sed de illo solo, de quo pater est unius Isrelitice gentis; ab hoc enim semine terra illa possessa est.



CAPUT XIX.---De Sarre pudicitia in Aegypto per Deum custodita, quam Abraham non uxorem suam esse dixerat, sed sororem.

Deinde edificato ibi altari, et inuocato Deo, Abraham profectus est inde, et habitauit in eremo, atque inde ire in Aegyptum famis necessitate compulsus est. Ubi uxorem suam dixit sororem , nichil mentitus. Erat enim et hoc, quia propinqua erat sanguine: sicut etiam Lot eadem propinquitate, cum fratris eius esset filius, frater eius est dictus. Itaque uxorem tacuit, non negauit, coniugis tuendam pudicitiam committens Deo, et humanas insidias cauens ut homo: quoniam si periculum quantum caueri poterat, non caueret, magis tentaret Deum, quam speraret in Deum. De qua re contra calumniantem Faustum Manicheum satis diximus . Denique factum est quod de Domino presumpsit Abraham. Nam Pharao rex Aegypti, qui eam sibi uxorem acceperat, grauiter afflictus marito reddidit . Ubi absit ut credamus, alieno concubitu fuisse pollutam: quia multo est credibilius, hoc Pharaonem facere afflictionibus magnis non fuisse permissum.



CAPUT XX.---De secessione Lot et Abrahe, que illis salua caritate complacuit.

Reuerso igitur Abraham ex Aegypto in locum unde uenerat, tunc Lot fratris filius ab illo in terram Sodomorum, salua caritate, discessit. Diuites quippe facti erant, pastoresque multos pecorum habere ceperant, quibus inter se rixantibus, eo modo familiarum suarum pugnacem discordiam uitauerunt. Poterat quippe hinc, ut sunt humana, etiam inter ipsos aliqua rixa consurgere. Proinde hoc malum precauentis Abrahe uerba ista sunt ad Lot: Non sit rixa inter me et te, et inter pastores meos et pastores tuos, quia homines fratres nos sumus: nonne ecce tota terra ante te est? Discede a me: si tu in sinistram, ego in dextram; uel si tu in dextram, ego in sinistram . Hinc fortassis effecta est inter homines pacifica consuetudo, ut quando terrenorum aliquid partiendum est, maior diuidat, minor eligat  .



CAPUT XXI.---De tertia promissione Dei, qua terram Chanaan Abrahe et semini eius in perpetuum pollicetur.

Cum ergo digressi essent, separatimque habitarent Abraham et Lot necessitate sustentande familie, non feditate discordie, et Abraham in terra Chanaan, Lot autem esset in Sodomis, oraculo tertio Dominus  dixit ad Abraham: Respiciens oculis tuis uide a loco in quo nunc tu es, ad Aquilonem, et Africum, et Orientem, et Mare; quia omnem terram quam tu uides, tibi dabo, et semini tuo usque in seculum, et faciam semen tuum tanquam arenam terre. Si potest aliquis dinumerare arenam terre, et semen tuum dinumerabitur. Surgens perambula terram in longitudinem eius, et in latitudinem, quia tibi dabo eam . In hac promissione utrum sit etiam illa, qua pater factus est omnium gentium, non euidenter apparet. Potest enim uideri ad hoc pertinere, Et faciam semen tuum tanquam arenam terre: quod ea locutione dictum est, quam Greci uocant hyperbolen; que utique tropica est, non propria. Quo tamen modo, ut ceteris tropis uti solere Scripturam, nullus qui eam didicit, ambigit. Iste autem tropus, id est modus locutionis, fit quando id quod dicitur, longe est amplius, quam quod eo dicto significatur. Quis enim non uideat, quam sit incomparabiliter amplior arene numerus, quam potest esse omnium hominum ab ipso Adam usque ad terminum seculi? quanto ergo magis quam semen Abrahe; non solum quod pertinet ad Isreliticam gentem, uerum etiam quod est, et futurum est, secundum imitationem fidei, toto orbe terrarum in omnibus gentibus? Quod semen, in comparatione multitudinis impiorum, profecto in paucis est. quamuis et ipsi pauci faciant innumerabilem multitudinem suam, que significata est secundum hyperbolen per arenam terre. Sane ista multitudo que promittitur Abrahe, non Deo est innumerabilis, sed hominibus: Deo autem nec arena terre. Proinde quia non tantum gens Isrelitica, sed uniuersum semen Abrahe, ubi est et promissio [1 1Kb] , non secundum carnem, sed secundum spiritum plurium filiorum, congruentius arene multitudini comparatur; potest hic intelligi utriusque rei facta promissio  . Sed ideo diximus, quod non euidenter appareat, quia et illius gentis unius multitudo, que secundum carnem nata est ex Abraham per eius nepotem Iacob, in tantum creuit, ut pene omnes partes orbis impleuerit. Et ideo potuit et ipsa secundum hyperbolen arene multitudini comparari; quia et hec sola innumera est homini. Terram certe illam solam significatam, que appellata est Chanaan, nemo ambigit. Sed quod dictum est, Tibi dabo eam, et semini tuo usque in seculum; potest mouere nonnullos, si usque in seculum intelligant in eternum. Si autem in seculum hoc loco sic accipiant, quemadmodum fideliter tenemus, initium futuri seculi a fine presentis ordiri, nichil eos mouebit: quia etsi expulsi sunt Isrelite de Ierosolymis, manent tamen in aliis ciuitatibus terre Chanaan, et usque in finem manebunt; et uniuersa terra illa cum a christianis inhabitatur, etiam ipsum semen est Abrahe.



CAPUT XXII.---De superatis ab Abraham hostibus Sodomorum, quando et Lot de captiuitate eripuit, et a Melchisedech sacerdote benedictus est.

Hoc responso promissionis accepto migrauit Abraham,  et mansit in alio eiusdem terre loco, id est iuxta quercum Mambre, que erat Chebron . Deinde ab hostibus qui Sodomis irruerant, cum quinque reges aduersus quatuor bellum gererent, et uictis Sodomitis etiam Lot captus esset, liberauit eum Abraham, adductis secum in prelium trecentis decem et octo uernaculis suis: et uictoriam fecit regibus [1 1Kb] Sodomorum, nichilque spoliorum auferre uoluit, cum rex cui uicerat obtulisset. Sed plane tunc benedictus est a Melchisedech, qui erat sacerdos Dei excelsi : de quo in Epistola que inscribitur ad Hebreos, quam plures apostoli Pauli esse dicunt, quidam uero negant, multa et magna conscripta sunt . Ibi quippe primum apparuit sacrificium, quod nunc a Christianis offertur Deo toto orbe terrarum, impleturque illud quod longe post hoc factum per prophetam dicitur ad Christum, qui fuerat adhuc uenturus in carne: Tu es sacerdos in eternum secundum ordinem Melchisedech . Non scilicet secundum ordinem Aaron: qui ordo fuerat auferendus illucescentibus rebus, que illis umbris prenotabantur.



CAPUT XXIII.---De uerbo Domini ad Abraham, quo ei promittitur secundum multitudinem stellarum multiplicanda posteritas; quod credens iustificatus est adhuc in preputio constitutus.

Etiam tunc factum est uerbum Domini ad Abraham in uisu. Qui cum ei protectionem mercedemque promitteret ualde multam; ille de posteritate sollicitus, quemdam Eliezer uernaculum suum futurum sibi heredem dixit: continuoque illi promissus est heres, non ille uernaculus, sed qui de ipso Abraham fuerat exiturus: rursusque semen innumerabile, non sicut arena terre, sed sicut stelle celi : ubi mihi magis uidetur promissa posteritas celesti felicitate sublimis. Nam quantum ad multitudinem pertinet, quid sunt stelle celi ad arenam terre, nisi quis et istam comparationem in tantum esse similem dicat, in quantum etiam stelle dinumerari non ualent? quia nec omnes eas uideri posse credendum est. Nam quanto quisque acutius intuetur, tanto plures uidet: unde et acerrime cernentibus aliquas occultas esse merito existimatur, exceptis eis sideribus que in alia parte orbis a nobis remotissima oriri et occidere perhibentur. Postremo quicumque uniuersum stellarum numerum comprehendisse et conscripsisse iactantur, sicut Aratus uel Eudoxus, uel si qui alii sunt, eos libri huius contemnit auctoritas. Hic sane illa sententia ponitur, cuius Apostolus meminit propter Dei gratiam commendandam, Credidit Abraham Deo, et deputatum est illi ad iustitiam : ne circumcisio gloriaretur, gentesque incircumcisas ad fidem Christi nollet admitti. Hoc enim quando factum est, ut credenti Abrahe deputaretur fides ad iustitiam, nondum fuerat circumcisus.



CAPUT XXIu.---De significatione sacrificii, quod Abraham offerre preceptus est, cum poposcisset ut de his que crediderat [1 1Kb] , doceretur.


1. In eodem uisu cum loqueretur ei Deus, etiam hoc ait ad illum: Ego Deus qui te eduxi de regione Chaldeorum, ut dem tibi terram hanc, ut heres sis eius. Ubi cum interrogasset Abraham secundum quid sciret, quod heres eius erit, dixit illi Deus: Accipe mihi iuuencam trimam, et capram trimam, et arietem trimum, et turturem, et columbam. Accepit autem illi [2 1Kb] hec omnia, et diuisit illa media, et posuit ea contra faciem alterum alteri: aues autem non diuisit. Et descenderunt, sicut scriptum est, aues supra corpora que diuisa erant, et consedit illis Abram. Circa solis autem occasum pauor irruit super Abram, et ecce timor tenebrosus magnus incidit ei: et dictum est ad Abram, Sciendo scies, quia peregrinum erit semen tuum in terra non propria, et in seruitutem redigent eos, et affligent eos quadringentis annis; gentem autem cui seruierint, iudicabo ego. Post hec uero exibunt huc cum suppellectili multa. Tu autem ibis ad patres tuos cum pace nutritus  in senecta bona. Quarta uero generatione conuertent se huc. Nondum enim impleta sunt peccata Amorrheorum usque adhuc. Cum autem iam sol erat ad occasum, facta est flamma, et ecce fornax fumabunda, et lampades ignis, que pertransierunt per media diuisa illa. In die illa disposuit Dominus Deus testamentum ad Abram, dicens: Semini tuo dabo terram hanc, a flumine Aegypti usque ad flumen magnum Euphratem, Ceneos, et Cenezeos, et Cedmoneos, et Cheteos, et Phereseos, et Raphaim, et Amorrheos, et Chananeos, et Eueos, et Gergeseos, et Iebuseos.

2. Hec omnia in uisu facta diuinitus atque dicta sunt, de quibus singulis enucleate disserere longum est, et intentionem operis huius excedit. Quod ergo satis est, nosse debemus: posteaquam dictum est, credidisse Abraham Deo, et deputatum esse illi ad iustitiam, non eum in fide defecisse, ut diceret, Dominator Domine, secundum quid sciam quia heres eius ero ? terre quippe illius promissa erat hereditas. Non enim ait, Unde sciam, quasi adhuc non crederet: sed ait, Secundum quid sciam, ut ei rei quam crediderat, aliqua similitudo adhiberetur, qua eius modus agnosceretur. Sicut non est uirginis Marie diffidentia, quod ait, Quomodo fiet istud, quoniam uirum non cognosco? Quod enim futurum esse certa erat, modum quo fieret inquirebat  . Et hoc cum quesisset, audiuit, Spiritus sanctus superueniet in te, et uirtus Altissimi obumbrabit tibi [3 1Kb] . Denique et hic similitudo data est de animalibus, iuuenca, capra et ariete, et duabus uolucribus, turture et columba: ut secundum hec futurum  sciret, quod futurum esse iam non ambigeret. Siue ergo per iuuencam significata sit plebs posita sub iugo legis, per capram eadem plebs peccatrix futura, per arietem eadem plebs etiam regnatura ; siue aliquid aliud conuenientius ista significent; nullo tamen modo dubitauerim, spirituales in ea prefiguratos additamento turturis et columbe. Et ideo dictum est, Aues autem non diuisit: quoniam carnales inter se diuiduntur, spirituales autem nullo modo; siue a negotiosis conuersationibus hominum se remoueant, sicut turtur; siue inter illas degant, sicut columba: utraque tamen auis est simplex et innoxia; significans et in ipso Isrelitico populo, cui terra illa danda erat, futuros indiuiduos filios promissionis et heredes regni in eterna felicitate mansuri [1 1Kb] . Aues autem descendentes super corpora que diuisa erant, non boni aliquid, sed spiritus indicant eris huius, pastum quemdam suum de carnalium diuisione querentes. Quod autem illis consedit Abraham, significat etiam inter illas carnalium diuisiones [2 1Kb] ueros usque in finem perseueraturos fideles. Et circa solis occasum quod pauor irruit in Abraham, et timor tenebrosus magnus, significat circa huius seculi finem magnam perturbationem ac tribulationem futuram fidelium: de qua Dominus dixit in Euangelio, Erit enim tunc tribulatio magna, qualis non fuit ab initio .

3. Quod uero dictum est ad Abraham, Sciendo scies quia peregrinum erit semen tuum in terra non propria, et in seruitutem redigent eos, et affligent eos quadringentis annis; de populo Isrel, qui fuerat in Aegypto seruiturus, apertissime prophetatum est. Non quod in eadem seruitute sub Aegyptiis affligentibus quadringentos annos ille populus fuerat peracturus; sed in ipsis quadringentis annis prenuntiatum est hoc futurum. Quemadmodum enim scriptum est de Thara patre Abrahe, Et fuerunt dies Thare in Charra quinque et ducenti anni ; non quia ibi omnes acti sunt, sed quia ibi completi sunt: ita et hic propterea interpositum est, Et in seruitutem redigent eos, et affligent eos quadringentis annis; quoniam iste numerus in eadem afflictione completus est, non quia ibi uniuersus peractus est. Quadringenti sane dicuntur anni propter numeri plenitudinem, quamuis aliquanto amplius sint; siue ex hoc tempore computentur, quo ista promittebantur Abrahe, siue ex quo natus est Isaac, propter semen Abrahe, de quo ista predicuntur. Computantur enim, sicut superius iam diximus, ab anno septuagesimo et quinto Abrahe, quando ad eum  facta est prima promissio, usque ad exitum Isrel ex Aegypto, quadringenti et triginta anni: quorum Apostolus ita meminit: Hoc autem dico, inquit, testamentum confirmatum a Deo, que post quadringentos et triginta annos facta est lex, non infirmat ad euacuandam promissionem . Iam ergo isti quadringenti et triginta anni, quadringenti poterant nuncupari, quia non sunt multo amplius: quanto magis cum aliquot iam ex isto numero preteriissent, quando illa in uisu demonstrata et dicta sunt Abrahe; uel quando Isaac natus est centenario patri suo, a prima promissione post uiginti et quinque annos, cum iam ex istis quadringentis triginta quadringenti et quinque remanerent, quos Deus quadringentos uoluit nominare, et cetera que sequuntur in uerbis prenuntiantis Dei, nullus dubitauerit ad Isreliticum populum pertinere  .

4. Quod uero adiungitur, Cum autem iam sol erat ad occasum, flamma facta est, et ecce fornax fumabunda, et lampades ignis, que pertransierunt per media diuisa illa; significat iam in fine seculi per ignem iudicandos esse carnales. Sicut enim afflictio ciuitatis Dei, qualis antea nunquam fuit, que sub Antichristo futura speratur, significatur tenebroso timore Abrahe circa solis occasum, id est, propinquante iam fine seculi: sic ad solis occasum, id est, ad ipsum iam finem [1 1Kb] , significatur isto igne dies iudicii dirimens carnales per ignem saluandos, et in igne damnandos. Deinde testamentum factum ad Abraham, terram Chanaan proprie manifestat, et nominat in ea undecim gentes a flumine Aegypti usque ad flumen magnum Euphratem. Non ergo a flumine magno Aegypti, hoc est Nilo; sed a paruo, quod diuidit inter Aegyptum et Palestinam, ubi est ciuitas Rhinocorura  .



CAPUT XXu.---De Agar ancilla Sarre. quam eadem Sarra Abrahe uoluit esse concubinam.

Iam hinc tempora consequuntur filiorum Abrahe, unius de Agar ancilla, alterius de Sarra libera, de quibus in libro superiore iam diximus . Quod autem attinet ad rem gestam, nullo modo est inurendum de hac concubina crimen Abrahe  . Usus est ea quippe ad generandam prolem, non ad explendam libidinem; nec insultans, sed potius obediens coniugi, que sue sterilitatis credidit esse solatium, si fecundum ancille uterum, quoniam natura non poterat, uoluntate faceret suum, et eo iure quo dicit Apostolus, Similiter et uir non habet potestatem corporis sui, sea mulier , uteretur mulier ad pariendum ex altera, quod non poterat ex se ipsa. Nulla est hic cupido lasciuie, nulla nequitie turpitudo. Ab uxore causa prolis ancilla marito traditur, a marito causa prolis accipitur: ab utroque non culpe luxus, sed nature fructus exquiritur. Denique cum ancilla grauida, domina [2 1Kb] sterili, superbiret, et hoc Sarra  suspicione muliebri uiro potius imputaret, etiam ibi demonstrauit Abraham non se amatorem seruum, sed liberum fuisse genitorem, et in Agar Sarre coniugi pudicitiam custodisse; nec uoluptatem suam, sed uoluntatem illius impleuisse: accepisse, nec petiisse; accessisse, nec hesisse; seminasse, nec amasse. Ait enim: Ecce ancilla tua in manibus tuis, utere ea quomodo tibi placuerit . O uirum uiriliter utentem feminis, coniuge temperanter, ancilla obtemperanter, nulla intemperanter!



CAPUT XXuI.---De testificatione Dei ad Abraham, qua eidem seni de sterili Sarra filium spondet, patremque eum gentium statuit, et promissi fidem sacramento circumcisionis obsignat.

1. Post hec est natus Ismel ex Agar, in quo putare posset impletum, quod ei promissum fuerat, cum sibi uernaculum suum adoptare uoluisset, dicente Deo, Non erit heres tuus hic; sed qui exiet de te, ille erit heres tuus . Hoc ergo promissum ne in ancille filio putaret impletum, iam cum esset annorum nonaginta et nouem, apparuit ei Dominus, et dixit illi: Ego sum Deus, place in conspectu meo, et esto sine querela, et ponam testamentum meum inter me et inter te, et implebo te ualde. Et procidit Abram in faciem suam. Et locutus est illi Deus, dicens: Et ego, ecce testamentum [1 1Kb] meum tecum; et eris pater multitudinis gentium: et non appellabitur adhuc nomen tuum Abram, sed erit nomen tuum Abraham; quia patrem multarum gentium posui te: et augebo [2 1Kb] te ualde, et ponam te in gentes, et reges ex te exibunt: statuam testamentum meum inter me et inter te, et inter semen tuum post te in generationes eorum in testamentum eternum, ut sim tibi Deus, et semini tuo post te. Et dabo tibi et semini tuo post te terram, in qua incola es, omnem terram Chanaan in possessionem eternam, et ero illis Deus. Et dixit Deus ad Abraham: Tu autem testamentum meum conseruabis, tu et semen tuum post te in progenies suas [3 1Kb] . Et hoc est testamentum [4 1Kb] quod conseruabis inter me et uos, et inter semen tuum post te in generationes suas. Circumcidetur uestrum omne masculinum, et circumcidemini carnem [5 1Kb] preputii uestri: et erit in signum testamenti inter me et uos. Et puer octo dierum circumcidetur, uestrum omne masculinum in progenies uestras. uernaculus et emptitius ab omni filio alienigena [6 1Kb] , qui non est de semine tuo, circumcisione circumcidetur: uernaculus domus tue et emptitius. Et erit testamentum meum in carne uestra in testamentum etenum. Et qui non fuerit circumcisus, masculus qui non circumcidetur carnem preputii [7 1Kb] sui octauo die, interibit  anima illa de genere eius; quia testamentum meum dissipauit. Et dixit Deus ad Abraham: Sara uxor tua, non appellabitur nomen eius Sara, sed Sarra erit nomen eius [1 1Kb] . Benedicam autem illam, et dabo tibi ex ea filium: et benedicam illum; et erit in nationes, et reges gentium ex eo erunt. Et procidit Abraham super faciem suam; et risit, et dixit in animo suo, dicens: Si mihi centum annos habenti nascetur filius, et si Sarra annorum nonaginta pariet? Dixit autem Abraham ad Deum: Ismel hic uiuat in conspectu tuo. Dixit autem Deus ad Abraham: Ita, ecce Sarra uxor tua pariet tibi filium, et uocabis nomen eius Isaac: et statuam testamentum meum ad illum in testamentum eternum, esse illi Deus [2 1Kb] , et semini eius post illum. De Ismel autem ecce exaudiui te [3 1Kb] : ecce benedixi eum, et ampliabo [4 1Kb] illum, et multiplicabo illum ualde [5 1Kb] . Duodecim gentes generabit: et dabo illum in gentem magnam. Testamentum autem meum statuam ad Isaac, quem pariet tibi Sarra in tempore hoc ad annum sequentem .

2. Hic apertiora promissa sunt de uocatione Gentium in Isaac, id est, in filio promissionis, quo significatur gratia, non natura: quia de sene et anu sterili promittitur filius. Quamuis enim et naturalem procreationis excursum Deus operetur: ubi tamen euidens opus Dei est, uitiata et cessante natura, ibi euidentius intelligitur gratia. Et quia hoc non per generationem, sed per regenerationem futurum erat, ideo nunc imperata est circumcisio, quando de Sarra promissus est filius. Et quod omnes, non solum filios, uerum etiam seruos uernaculos et emptitios circumcidi iubet, ad omnes istam gratiam pertinere testatur. Quid enim aliud circumcisio significat, quam uetustate exuta naturam renouatam  ? et quid aliud quam Christum octauus dies, qui hebdomada completa, hoc est post sabbatum, resurrexit  ? Parentum mutantur et nomina, omnia resonant nouitatem, et in Testamento uetere obumbratur nouum. Quid est enim quod dicitur Testamentum uetus, nisi occultatio noui? et quid est aliud quod dicitur nouum, nisi ueteris reuelatio? Risus Abrahe, exsultatio est gratulantis, non irrisio diffidentis. uerba quoque eius illa in animo suo, Si mihi centum annos habenti nascetur filius, et si Sarra annorum nonaginta pariet? non sunt dubitantis, sed admirantis. Si quem uero mouet quod dictum est, Et dabo tibi et semini tuo post te terram, in qua tu incola es, omnem terram Chanaan in possessionem eternam; quomodo accipiatur impletum,  siue adhuc exspectetur implendum, cum possessio quecumque terrena eterna cuilibet genti esse non possit: sciat eternum a nostris interpretari, quod Greci appellant quod a seculo deriuatum est: quippe grece seculum nuncupatur. Sed non sunt ausi Latini hoc dicere seculare, ne longe in aliud mitterent sensum. Secularia quippe dicuntur multa, que in hoc seculo sic aguntur, ut breui etiam tempore transeant: autem quod dicitur, aut non habet finem, aut usque in huius seculi tenditur finem.



CAPUT XXuII.---De masculo, qui si octauo die non fuerit circumcisus, perit anima eius, quia testamentum Dei dissipauit.

Item potest mouere, quomodo intelligi operteat quod hic dictum est, Masculus qui non circumcidetur carnem preputii sui octauo die, interibit anima illa de genere eius, quia testamentum meum dissipauit: cum hec nulla culpa sit paruuli, cuius dixit animam perituram; nec ipse dissipauerit testamentum Dei, sed maiores qui eum circumcidere non curarunt: nisi quia etiam paruuli, non secundum sue uite proprietatem, sed secundum communem generis humani originem, omnes in illo uno testamentum Dei dissipauerunt, in quo omnes peccauerunt . Multa quippe appellantur testamenta Dei, exceptis illis duobus magnis, uetere et nouo, quod licet cuique legendo cognoscere. Testamentum autem primum, quod factum est ad hominem primum, profecto illud est: Qua die ederitis, morte moriemini . Unde scriptum est in libro, qui Ecclesiasticus appellatur, Omnis caro sicut uestis ueterascit. Testamentum enim a seculo, Morte morieris [1 1Kb] . Cum enim lex euidentior postea data sit, et dicat Apostolus, Ubi autem non est lex, nec preuaricatio : quo pacto quod legitur in Psalmo uerum est, Preuaricatores estimaui omnes peccatores terre ; nisi quia omnes legis alicuius preuaricate sunt rei, qui aliquo peccato tenentur obstricti? Quamobrem si etiam paruuli, quod uera fides habet, nascuntur non proprie, sed originaliter peccatores, unde illis gratiam remissionis peccatorum necessariam confitemur; profecto eo modo quo sunt peccatores, etiam preuaricatores legis illius, que in paradiso data est, agnoscuntur; ut uerum sit utrumque, quod scriptum est, et, Preuaricatores estimaui omnes peccatores terre; et, Ubi lex non est; nec preuaricatio. Ac per hoc, quia circumcisio signum regenerationis fuit, et [2 1Kb] non immerito paruulum propter originale peccatum, quo primum Dei dissipatum est testamentum, generatio disperdet, nisi regeneratio liberet: sic intelligenda sunt hec diuina uerba, tanquam dictum sit, Qui non fuerit regeneratus, interibit anima illa de populo  eius, quia testamentum dei dissipauit [1 1Kb] , quando in Adam cum omnibus etiam ipse peccauit. Si enim dixisset, Quia hoc testamentum meum dissipauit; nonnisi de ista circumcisione intelligi cogeret: nunc uero, quoniam non expressit cuiusmodi testamentum paruulus dissipauerit, liberum est intelligere de illo testamento dictum, cuius dissipatio pertinere possit ad paruulum. Si autem quisquam hoc nonnisi de ista circumcisione dictum esse contendit, quod in ea testamentum Dei, quoniam non est circumcisus, dissipauerit paruulus; querat locutionis aliquem modum, quo non absurde possit intelligi, ideo dissipasse testamentum, quia licet non ab illo, tamen in illo est dissipatum. uerum sic quoque animaduertendum est, nulla in se negligentia sua iniuste [2 1Kb] interire incircumcisi animam paruuli, nisi originalis obligatione peccati.



CAPUT XXuIII.---De commutatione nominum Abrahe et Sarre, qui cum ob unius sterilitatem, ob utriusque autem senectutem generare non possent, munus fecunditatis indepti sunt.

Facta igitur promissione tam magna tamque dilucida ad Abraham, cui euidentissime dictum est, Patrem multarum gentium posui te; et augebo te ualde, et ponam te in gentes, et reges exibunt ex te: et dabo tibi ex Sarra filium; et benedicam illum, et erit in nationes, et reges gentium ex eo erunt: quam promissionem nunc in Christo cernimus reddi: ex illo deinceps illi coniuges non uocantur in Scripturis, sicut antea uocabantur, Abram et Sara; sed sicut nos eos ab initio uocauimus, quoniam sic iam uocantur ab omnibus, Abraham et Sarra. Cur autem mutatum sit nomen Abrahe, reddita est ratio: Quia patrem, inquit, multarum gentium posui te. Hoc ergo significare intelligendum est Abraham: Abram uero, quod ante uocabatur, interpretatur Pater excelsus. De nomine autem mutato Sarre non est reddita ratio: sed, sicut aiunt, qui scripserunt interpretationes nominum hebreorum, que his sacris Litteris continentur, Sara interpretatur Princeps mea; Sarra autem uirtus. Unde scriptum est in Epistola ad Hebreos: Fide et ipsa Sarra uirtutem accepit ad emissionem [3 1Kb] seminis . Ambo autem seniores [4 1Kb] erant, sicut Scriptura testatur: sed illa etiam sterilis, et cruore menstruo iam destituta; propter quod iam parere non posset, etiamsi sterilis non fuisset. Porro si femina ita sit prouectioris etatis, ut ei solita mulierum adhuc fluant, de iuuene parere potest, de seniore non potest: quamuis adhuc possit ille senior, sed de adolescentula gignere: sicut Abraham post mortem Sarre de Cethura potuit, quia uiuidam eius inuenit etatem. Hoc ergo est quod mirum commendat Apostolus, et ad hoc dicit Abrahe iam fuisse corpus emortuum : quoniam non ex omni femina,  cui esset adhuc aliquod pariendi tempus extremum, generare ipse in illa etate adhuc posset. Ad aliquid enim emortuum corpus intelligere debemus, non ad omnia. Nam si ad omnia, non iam senectus uiui, sed cadauer est mortui. Quamuis etiam sic solui soleat ista questio, quod de Cethura postea genuit Abraham, quia gignendi donum, quod a Domino accepit, etiam post obitum mansit uxoris. Sed propterea mihi uidetur illa, quam secuti sumus, huius questionis solutio preferenda, quia centenarius quidem senex, sed temporis nostri, de nulla potest femina gignere; non tunc, quando adhuc tam diu uiuebant, ut centum anni nondum facerent hominem decrepite senectutis.



CAPUT XXIX.---De tribus uiris uel angelis, in quibus ad quercum Mambre apparuisse Abrahe Dominus indicatur.

Item Deus apparuit Abrahe ad quercum Mambre in tribus uiris, quos dubitandum non est Angelos fuisse; quamuis quidam existiment unum in eis fuisse Dominum Christum, asserentes eum etiam ante indumentum carnis fuisse uisibilem  . Est quidem diuine potestatis, et inuisibilis, incorporalis incommutabilisque nature, sine ulla sui mutatione etiam mortalibus aspectibus apparere, non per id quod est, sed per aliquid quod sibi subditum est. Quid autem illi subditum non est? uerumtamen si propterea confirmant horum trium aliquem fuisse Christum, quia cum tres uidisset, ad Dominum singulariter est locutus: sic enim scriptum est, Et ecce tres uiri stabant super eum, et uidens procucurrit obuiam illis ab ostio tabernaculi sui, et adorauit super terram, et dixit: Domine, si inueni gratiam ante te , et cetera: cur non etiam illud aduertunt, duos ex eis uenisse, ut Sodomite delerentur, cum adhuc Abraham ad unum loqueretur, Dominum appellans, et intercedens ne simul iustum cum impio in Sodomis perderet? Illos autem duos sic suscepit Lot, ut etiam ipse in colloquio cum illis suo singulariter Dominum appellaret [1 1Kb] . Nam cum eis pluraliter dixisset, Ecce, domini, declinate in domum pueri uestri, et cetera que ibi dicuntur: postea tamen ita legitur, Et tenuerunt Angeli manum eius, et manum uxoris eius, et manus duarum filiarum eius, in [2 1Kb] eo quod parceret Dominus ipsi. Et factum est, mox ut eduxerunt illum foras, et dixerunt: Saluam fac animam tuam, ne respexeris retro, nec steteris in tota regione: in monte saluum te fac, ne quando comprehendaris. Dixit autem Lot ad illos: Oro,  Domine, quia inuenit puer tuus misericordiam ante te, et que sequuntur. Deinde post hec uerba singulariter illi respondit et Dominus, cum in duobus Angelis esset, dicens, Ecce miratus sum [1 1Kb] faciem tuam , et cetera. Unde multo est credibilius, quod et Abraham in tribus et Lot in duobus uiris Dominum agnoscebant, cui per singularem numerum loquebantur, etiam cum eos homines esse arbitrarentur: neque enim aliam ob causam sic eos susceperunt, ut tanquam mortalibus et humana refectione indigentibus ministrarent: sed erat profecto aliquid, quo ita excellebant, licet tanquam homines, ut in eis esse Dominum, sicut esse assolet in Prophetis, hi qui hospitalitatem illis exhibebant, dubitare non possent; atque ideo et ipsos aliquando pluraliter, et in eis Dominum aliquando singulariter appellabant [2 1Kb] . Angelos autem fuisse Scriptura testatur, non solum in hoc Genesis libro, ubi hec gesta narrantur; uerum etiam in Epistola ad Hebreos, ubi, cum hospitalitas laudaretur, Per hanc, inquit, etiam quidam nescientes hospitio receperunt Angelos . Per illos igitur tres uiros, cum rursus filius Isaac de Sarra promitteretur Abrahe, diuinum datum est etiam tale responsum, ut diceretur, Abraham erit in gentem [3 1Kb] magnam et multam, et benedicentur in eo omnes gentes terre . Et hic duo illa breuissime plenissimeque promissa sunt, gens Isrel secundum carnem, et omnes gentes secundum fidem.



CAPUT XXX.---De Lot a Sodomis liberato, atque eisdem celesti igne consumptis; et de Abimelech; cuius concupiscentia castitati Sarre nocere non potuit.

Post hanc promissionem liberato de Sodomis Lot, et ueniente igneo imbre de celo, tota illa regio impie ciuitatis in cinerem uersa est, ubi stupra in masculos in tantam consuetudinem conualuerant, quantam leges solent aliorum factorum prebere licentiam  . uerum et hoc eorum supplicium specimen futuri iudicii diuini fuit. Nam quo pertinet quod prohibiti sunt qui liberabantur ab Angelis retro respicere, nisi quia non est animo redeundum ad ueterem uitam, qua per gratiam regeneratus exuitur, si ultimum euadere iudicium cogitamus? Denique uxor Lot, ubi respexit, remansit; et in salem conuersa  hominibus fidelibus quoddam prestitit condimentum, quo sapiant aliquid, unde illud caueatur exemplum. Inde rursus Abraham fecit in Geraris apud regem ciuitatis illius Abimelech, quod in Aegypto de coniuge fecerat, eique intacta similiter reddita est. Ubi sane Abraham obiurganti regi cur tacuisset uxorem, sororemque dixisset, aperiens quid timuerit, etiam hoc addidit: Etenim uere soror mea est de patre, sed non de matre : quia de patre suo soror erat Abrahe, de quo propinqua eius erat. Tante autem pulchritudinis fuit, ut etiam in illa etate posset adamari.



CAPUT XXXI.---De Isaac secundum promissionem nato, cui nomen ex risu utriusque parentis est inditum.

Post hec natus est Abrahe, secundum promissionem Dei, de Sarra filius, eumque nominauit Isaac, quod interpretatur Risus. Riserat enim et pater, quando ei promissus est, admirans in gaudio: riserat et mater, quando per illos tres uiros iterum promissus est, dubitans in gaudio; quamuis exprobrante angelo quod risus ille, etiamsi gaudii fuit, tamen plene fidei non fuit . Post ab eodem angelo in fide etiam confirmata est. Ex hoc ergo puer nomen accepit. Nam quod risus ille non ad irridendum opprobrium, sed ad celebrandum gaudium pertinebat, nato Isaac, et eo nomine uocato, Sarra monstrauit; ait quippe, Risum mihi fecit Dominus; quicumque enim audierit, congaudebit mihi . Sed post aliquantulum tempus ancilla de domo eiicitur cum filio suo, et duo illa secundum Apostolum Testamenta significantur, uetus et nouum: ubi Sarra illa [1 1Kb] superne Ierusalem, hoc est ciuitatis Dei, figuram gerit .



CAPUT XXXII.---De obedientia et fide Abrahe, qua per oblationem immolandi filii probatus est, et de morte Sarre.

1. Inter hec, que omnia commemorare nimis longum est, tentatur Abraham de immolando dilectissimo filio ipso Isaac, ut pia eius obedientia probaretur, seculis in notitiam proferenda, non Deo. Neque enim omnis est culpanda tentatio: quia et gratulanda est, qua fit probatio  . Et plerumque aliter animus humanus sibi ipsi innotescere non potest, nisi uires suas sibi, non uerbo, sed experimento, tentatione quodammodo interrogante, respondeat: ubi si Dei munus agnouerit, tunc pius est, tunc solidatur firmitate gratie, non inflatur inanitate iactantie. Nunquam sane crederet Abraham, quod uictimis Deus delectaretur humanis: quamuis, diuino intonante precepto, obediendum sit, non disputandum. uerumtamen Abraham confestim filium, cum fuisset immolatus, resurrecturum credidisse laudandus est. Dixerat namque illi Deus, cum de ancilla et filio eius foras eiiciendis uoluntatem coniugis nollet implere: In Isaac uocabitur tibi semen. Et certe ibi sequitur ac dicitur, Filium autem ancille huius in magnam gentem faciam illum [2 1Kb] ; quia semen tuum est . Quomodo ergo dictum est, In Isaac uocabitur tibi semen, cum et Ismelem Deus semen eius uocauerit? Exponens autem Apostolus, quid sit, In Isaac uocabitur  tibi semen: Id est, inquit, non qui filii carnis, hi filii Dei; sed filii promissionis deputantur in semine [1 1Kb] . . Ac per hoc filii promissionis, ut sint semen Abrahe, in Isaac uocantur, hoc est, in Christum [2 1Kb] uocante gratia congregantur. Hanc ergo promissionem pater pius fideliter tenens, quia per hunc oportebat impleri, quem Deus iubebat occidi, non hesitauit quod sibi reddi poterat immolatus, qui dari potuit non speratus. Sic intellectum est et in Epistola ad Hebreos, et sic expositum. Fide, inquit, precessit Abraham, in Isaac [3 1Kb] tentatus; et unicum obtulit, qui promissiones suscepit, ad quem dictum est, In Isaac uocabitur tibi semen: cogitans quia et ex mortuis excitare potest Deus. Proinde addidit, Pro hoc etiam eum et in similitudinem adduxit . Cuius similitudinem, nisi illius de quo dicit idem Apostolus, Qui proprio Filio non pepercit, sed pro nobis omnibus tradidit illum ? Propterea et Isaac, sicut Dominus, crucem suam, ita sibi ligna ad uictime locum, quibus fuerat imponendus, ipse portauit. Postremo quia Isaac occidi non oportebat, posteaquam est pater ferire prohibitus, quis erat ille aries, quo immolato impletum est significatiuo sanguine sacrificium? Nempe quando eum uidit Abraham, cornibus in frutice tenebatur. Quis ergo illo figurabatur, nisi iehsu, antequam immolaretur, spinis Iudaicis coronatus?

2. Sed diuina per Angelum uerba potius audiamus. Ait quippe Scriptura: Et extendit Abraham manum suam sumere macheram, ut occideret filium suum. Et uocauit illum Angelus Domini de celo, et dixit: Abraham! Ille autem dixit: Ecce ego. Et dixit: Non iniicias manum tuam super puerum, neque facias illi quidquam: nunc enim sciui quia times Deum tu [4 1Kb] , et non pepercisti filio tuo dilecto propter me. Nunc sciui, dictum est, nunc sciri feci: neque enim hoc nondum sciebat Deus. Deinde ariete illo immolato pro Isaac filio suo, uocauit, ut legitur, Abraham nomen loci illius, Dominus uidit: ut dicant hodie, In monte Dominus apparuit. Sicut dictum est, Nunc sciui, pro eo quod est, Nunc sciri feci: ita hic, Dominus uidit; pro eo quod est, Dominus apparuit; hoc est, uideri se fecit. Et uocauit Angelus Domini Abraham secundo de celo, dicens: Per memetipsum iuraui, dicit Dominus, propter quod fecisti uerbum hoc, et non pepercisti filio tuo allecto propter me, nisi benedicens benedicam te, et multiplicans multiplicabo semen tuum, sicut stellas celi, et tanquam arenam que est iuxta labium maris. Et hereditate possidebit semen tuum ciuitates aduersariorum [5 1Kb] ; et benedicentur in semine tuo omnes gentes terre; quia obaudisti uocem meam . Hoc modo est illa de uocatione gentium in semine  Abrahe, post holocaustum, quo significatus est Christus, etiam iuratione Dei firmata promissio. Sepe enim promiserat, sed nunquam iurauerat. Quid autem est Dei ueri ueracisque iuratio, nisi promissi confirmatio, et infidelium quedam increpatio?

3. Post hec Sarra mortua est, centesimo et uicesimo septimo anno uite sue , centesimo autem et tricesimo septimo uiri sui. Decem quippe annis eam precedebat etate; sicut ipse, quando sibi ex illa promissus est filius, ait, Si mihi annorum centum nascetur filius, et si Sarra annorum nonaginta pariet ? Tunc emit agrum Abraham, in quo sepeliuit uxorem. Tunc ergo, secundum narrationem Stephani, in terra illa est collocatus, quoniam cepit ibi esse possessor ; post mortem scilicet patris sui, qui colligitur ante biennium fuisse defunctus.



CAPUT XXXIII.---De Rebecca nepte Nachor, quam Isaac accepit uxorem.

Deinde Rebeccam, neptem Nachor patrui sui, cum annorum quadraginta esset Isaac, duxit uxorem, centesimo scilicet et quadragesimo anno uite patris sui, triennio post mortem matris sue. Ut autem illam duceret, quando ab eius patre in Mesopotamiam seruus missus est, quid aliud demonstratum est, cum eidem seruo dixit Abraham, Pone manum tuam sub femore meo, et adiurabo te per Dominum Deum celi et Dominum terre, ut non sumas filio meo Isaac uxorem de filiabus Chananeorum , nisi Dominum Deum celi et Dominum terre in carne, que ex illo femore trahebatur, fuisse uenturum? Numquid hec parua sunt prenuntiate indicia ueritatis, quam compleri uidemus in Christo [1 1Kb] ?



CAPUT XXXIu.---Quid intelligendum sit in eo quod Abraham post mortem Sarre accepit uxorem Cethuram.

Quid autem sibi uult, quod Abraham post mortem Sarre Cethuram duxit uxorem  ? Ubi absit ut incontinentiam suspicemur, presertim in illa iam etate, et in illa fidei sanctitate. An adhuc procreandi filii querebantur, cum iam Deo promittente tanta multiplicatio filiorum ex Isaac per stellas celi et arenam terre fide probatissima teneretur? Sed profecto si Agar et Ismel, doctore Apostolo, significauerunt carnales ueteris Testamenti ; cur non etiam Cethura et filii eius significent carnales, qui se ad Testamentum nouum existimant pertinere? Ambe quippe et uxores Abrahe, et concubine sunt appellate: Sarra uero nunquam dicta est concubina [2 1Kb] . Nam et quando data est Agar Abrahe, ita scriptum est: Et apprehendit Sarra uxor Abram Agar Aegyptiam ancillam suam, post decem annos quam habitauerat Abram  in terra Chanaan, et dedit eam Abram uiro suo, ipsi [1 1Kb] uxorem [1 1Kb] . De Cethura autem quam post obitum Sarre accepit, sic legitur: Adiiciens autem Abraham sumpsit uxorem, cui nomen Cethura. Ecce ambe dicuntur uxores: ambe porro concubine fuisse reperiuntur, postea dicente Scriptura, Dedit autem Abraham omnem censum suum Isaac filio suo, et filiis concubinarum suarum dedit Abraham dationes, et dimisit eos ab Isaac filio suo adhuc se uiuo, ad Orientem, in terram Orientis . Habent ergo nonnulla munera filii concubinarum, sed non perueniunt ad regnum promissum, nec heretici, nec Iudei carnales: quia preter Isaac nullus est heres; et non qui filii carnis, hi filii Dei; sed filii promissionis deputantur in semine , de quo dictum est, In Isaac uocabitur tibi semen . Neque enim uideo, cur etiam Cethura post uxoris mortem ducta, nisi propter hoc mysterium, dicta sit concubina. Sed quisquis hec non uult in istis significationibus accipere, non calumnietur Abrahe. Quid si enim et hoc prouisum est contra hereticos futuros secundarum aduersarios nuptiarum  , ut in ipso patre multarum gentium post obitum coniugis iterum coniugari demonstraretur non esse peccatum? Et mortuus est Abraham, cum esset annorum centum septuaginta quinque [2 1Kb] . Annorum ergo septuaginta quinque Isaac filium dereliquit, quem centenarius genuit.



CAPUT XXXu.---De geminis adhuc in utero Rebecce matris inclusis quid indicauerit diuina responsio.

Iam ex hoc, quemadmodum per posteros Abrahe ciuitatis Dei procurrant tempora, uideamus. A primo igitur anno uite Isaac, usque ad sexagesimum quo ei nati sunt filii, illud memorabile est, quod cum illi Deum roganti ut pareret uxor eius, que sterilis erat, concessisset Dominus quod petebat, atque haberet illa conceptum, gestiebant gemini adhuc in utero eius inclusi. Qua molestia cum angeretur, Dominum interrogauit, accepitque responsum: Due gentes in utero tuo sunt, et duo populi de uentre tuo separabuntur, et populus populum superabit, et maior seruiet minori . Quod Paulus apostolus magnum uult intelligi gratie documentum: quia nondum illis natis, nec aliquid agentibus boni seu mali, sine ullis bonis meritis eligitur minor, maiore reprobato : quando procul dubio, quantum attinet ad originale peccatum, ambo pares erant; quantum autem ad proprium, ullius eorum nullum erat. Sed nunc de hac re dicere aliquid latius, instituti operis ratio non sinit, unde et in aliis iam multa diximus. Quod autem dictum est, Maior seruiet minori, nemo fere nostrum aliter intellexit, quam maiorem populum Iudeorum minori populo Christiano seruiturum.  Et reuera quamuis in gente Idumeorum, que nata est de maiore, cui duo nomina erant , hoc uideri possit impletum; quia postea superanda fuerat a populo, qui ortus est ex minore, id est Isrelitico, eique fuerat futura subiecta: tamen in aliquid maius intentam fuisse istam prophetiam, qua dictum est, Populus populum superabit, et maior seruiet minori, conuenientius creditur. Et quid est hoc, nisi quod in Iudeis et Christianis euidenter impletur?



CAPUT XXXuI.---De oraculo et benedictione, quam Isaac non aliter quam pater ipsius, merito eiusdem dilectus [1 1Kb] , accepit.

Accepit etiam Isaac oraculum tale, quale aliquoties pater eius acceperat. De quo oraculo sic scriptum est: Facta est autem fames super terram, preter famem que prius facta est in tempore Abrahe. Abiit autem Isaac ad Abimelech regem Philistinorum in Gerara. Apparuit autem illi Dominus, et dixit: Noli descendere in Aegyptum: habita autem in terra quam tibi dixero, et incole in terra hac; et ero tecum, et benedicam te. Tibi enim et semini tuo dabo omnem terram hanc: et statuam iuramentum meum quod iuraui Abrahe patri tuo; et multiplicabo semen tuum tanquam stellas celi, et dabo semini tuo omnemne, et benedicentur terram ha in semine tuo omnes gentes terre, pro eo quod obaudiuit Abraham pater tuus uocem meam, et custodiuit precepta mea, et mandata mea, et iustificationes meas, et legitima mea . Iste patriarcha nec uxorem habuit aliam, nec aliquam concubinam, sed posteritate duorum geminorum ex uno concubitu procreatorum contentus fuit. Timuit sane etiam ipse periculum de pulchritudine coniugis, cum habitaret inter alienos, fecitque quod pater, ut eam sororem diceret, taceret uxorem: erat enim ei propinqua paterno et materno sanguine: sed etiam ipsa ab alienigenis [2 1Kb] , cognito quod uxor eius esset, mansit intacta. Nec ideo tamen istum patri eius preferre debemus, quia iste nullam feminam preter unam coniugem nouerat. Erant enim procul dubio paterne fidei et obedientie merita potiora, in tantum ut propter illum dicat Deus, huic se facere bona que facit: Benedicentur, inquit, in semine tuo omnes gentes terre, pro eo quod obaudiuit Abraham pater tuus uocem meam, et custodiuit precepta mea, et mandata mea, et iustificationes meas, et legitima mea. Et alio rursus oraculo: Ego sum, inquit, Deus Abraham patris tui: noli timere; tecum enim sum, et benedixi te, et multiplicabo semen tuum propter Abraham patrem tuum . Ut intelligamus quam caste Abraham fecerit, quod hominibus impudicis et nequitie sue de Scripturis sanctis patrocinia requirentibus uidetur fecisse libidine: deinde ut etiam hoc nouerimus, non ex bonis singulis inter se homines comparare, sed in unoquoque consideremus uniuersa. Fieri enim potest, ut habeat aliquid in uita et moribus quispiam quo superat alium,  idque sit longe prestabilius, quam est illud unde ab alio superatur. Ac per hoc sano ueroque iudicio, cum continentia coniugio preferatur, melior est tamen homo fidelis coniugatus, quam continens infidelis. Sed infidelis homo non solum minus laudandus, uerum etiam maxime detestandus est. Constituamus ambos bonos [1 1Kb] ; etiam sic profecto melior est coniugatus fidelissimus et obedientissimus Deo, quam continens minoris fidei minorisque obedientie: si uero paria sint cetera, continentem coniugato preferre [2 1Kb] quis ambigat?



CAPUT XXXuII.---De his que in Esau et Iacob mystice prefigurabantur.

Duo igitur Isaac filii, Esau et Iacob, pariter crescunt. Primatus maioris transfunditur in minorem ex pacto et placito inter illos, eo quod lenticulam, quem cibum minor parauerat [3 1Kb] , maior immoderatius concupiuit, eoque pretio primogenita sua fratri iuratione interposita uendidit. Ubi discimus in uescendo non cibi genere, sed auiditate immoderata quemque culpandum. Senescit Isaac, eiusque oculis per senectam uisus aufertur. uult benedicere filium maiorem, et pro illo nesciens benedicit minorem, pro fratre maiore, qui erat pilosus, se paternis manibus supponentem, hedinis sibi pelliculis coaptatis uelut aliena peccata portantem. Iste dolus Iacob, ne putaretur fraudulentus dolus, et non in eo magne rei mysterium quereretur, superius predixit Scriptura: Erat Esau homo sciens uenari, agrestis: Iacob autem homo simplex, habitans domum . Hoc nostri quidam interpretati sunt, sine dolo. Siue autem sine dolo, siue simplex, siue potius sine fictione dicatur, quod est grece , quis est in ista percipienda benedictione dolus hominis sine dolo? quis est dolus simplicis, que fictio non mentientis, nisi profundum mysterium ueritatis? Ipsa autem benedictio qualis est? Ecce, inquit, odor filii mei tanquam odor agri pleni, quem benedixit Dominus. Et det tibi Deus de rore celi, et de ubertate terre, et multitudinem frumenti et uini: et seruiant tibi gentes, et adorent te principes, et fias [4 1Kb] dominus fratris tui, et adorabunt te filii patris tui. Qui maledixerit te, maledictus; et qui benedixerit te, benedictus. Benedictio igitur Iacob, predicatio Christi est in omnibus gentibus. Hoc fit, hoc agitur: Lex et Prophetia est Isaac [5 1Kb] : etiam per os Iudeorum Christus ab illa benedicitur uelut a nesciente, quia ipsa nescitur. Odore nominis Christi, sicut ager, mundus impletur: eius est benedictio de rore celi, hoc est, de uerborum pluuia diuinorum; et de ubertate terre, hoc est, de congregatione populorum: eius est multitudo frumenti et uini, hoc est,  multitudo quam colligit frumentum et uinum in Sacramento corporis et sanguinis eius. Ei seruiunt gentes, ipsum adorant principes. Ipse est dominus fratris sui, quia populus eius dominatur Iudeis. Ipsum adorant filii patris eius, hoc est, filii Abrahe secundum fidem: quia et ipse filius est Abrahe secundum carnem. Ipsum qui maledixerit, maledictus; et qui benedixerit, benedictus est. Christus, inquam, noster etiam ex ore Iudeorum, quamuis errantium, sed tamen Legem Prophetasque cantantium benedicitur, id est ueraciter dicitur; et alius benedici putatur, qui ab eis errantibus exspectatur. Ecce benedictionem promissam repetente maiore, expauescit Isaac, et alium pro alio se benedixisse cognoscens miratur, et quisnam ille sit, percunctatur: nec tamen se deceptum esse conqueritur; imo confestim reuelato sibi intus in corde magno sacramento deuitat indignationem, confirmat benedictionem. Quis ergo, inquit, uenatus est mihi uenationem, et intulit mihi, et manducaui ab omnibus, antequam tu uenires, et benedixi eum, et sit benedictus ? Quis non hic maledictionem potius exspectaret irati, si hec non superna inspiratione, sed terreno more gererentur? O res, gestas sed prophetice gestas; in terra, sed celitus; per homines, sed diuinitus! Si excutiantur singula tantis fecunda mysteriis, multa sunt implenda uolumina: sed huic operi modus moderate imponendus nos in alia festinare compellit.



CAPUT XXXuIII.---De misso Iacob in Mesopotamiam ad accipiendam uxorem, et de uisione quam in itinere somniauit, et de quatuor ipsius feminis, cum unam petiisset uxorem.

1. Mittitur Iacob a parentibus in Mesopotamiam, ut ibi ducat uxorem. Patris mittentis hec uerba sunt: Non accipies uxorem ex filiabus Chananeorum: surgens fuge in Mesopotamiam in domum Bathuel, patris matris tue, et sume tibi inde uxorem de filiabus Laban, fratris matris tue. Deus autem meus benedicat te, et augeat te, et multiplicet te; et eris in congregationes gentium; et det tibi benedictionem Abrahe patris tui  , tibi et semini tuo post te, ut heres fias terre incolatus tui, quam dedit Deus Abrahe . Hic [1 1Kb] iam intelligimus segregatum semen Iacob ab alio semine Isaac, quod factum est per Esau. Quando enim dictum est, In Isaac uocabitur tibi semen , pertinens utique semen ad ciuitatem Dei; separatum est inde aliud semen Abrahe, quod erat in ancille filio, et quod futurum erat in filiis Cethure. Sed adhuc erat ambiguum de duobus geminis filiis Isaac, an ad utrumque, an ad unum eorum illa benedictio pertineret; et si ad unum, quisnam esset illorum. Quod nunc declaratum est, cum prophetice a patre benedicitur Iacob, et dicitur ei: Et eris in congregationes gentium, et det tibi benedictionem Abrahe patris tui.

 2. Pergens itaque in Mesopotamiam Iacob, in somnis accepit oraculum, de quo sic scriptum est: Et exiit Iacob a Puteo iurationis, et profectus est in Charram, et deuenit in locum, et dormiuit ibi: occiderat enim sol: et sumpsit ex lapidibus loci, et posuit ad caput suum, et dormiuit in loco illo, et somniauit. Et ecce scala stabilita super terram, cuius caput pertingebat ad celum: et Angeli Dei ascendebant et descendebant per illam; et Dominus incumbebat super illam; et dixit: Ego sum Deus Abraham patris tui, et Deus Isaac, noli timere: terram in qua tu dormis super eam [1 1Kb] , tibi dabo illam, et semini tuo: et erit semen tuum sicut arena terre; et dilatabitur super Mare, et in Africum, et in Aquilonem, et ad Orientem: et benedicentur in te omnes tribus terre, et in semine tuo. Et ecce ego sum tecum, custodiens te in omni uia quacumque ibis; et reducam te in terram hanc: quia non te derelinquam, donec faciam omnia, que tecum locutus sum. Et surrexit Iacob de somno suo, et dixit: Quia Dominus est in loco hoc, ego autem nesciebam. Et timuit, et dixit: Quam terribilis locus hic! non est hoc [2 1Kb] nisi domus Dei, et hec porta est celi. Et surrexit Iacob, et sumpsit lapidem quem supposuit ibi [3 1Kb] ad caput, et statuit illum in titulum, et superfudit oleum in cacumen eius: et uocauit Iacob nomen loci illius, Domus Dei . Hoc ad prophetiam pertinet: nec more idololatrie lapidem perfudit oleo Iacob, uelut faciens illum deum; neque enim adorauit eumdem lapidem, uel ei sacrificauit: sed quoniam Christi nomen a chrismate est, id est ab unctione; profecto figuratum est hic aliquid, quod ad magnum pertineat sacramentum. Scalam uero istam intelligitur ipse Saluator nobis in memoriam reuocare in Euangelio, ubi cum dixisset de Nathanele, Ecce uere Isrelita, in quo dolus non est; quia Isrel uiderat istam uisionem, ipse est enim Iacob: eodem loco ait, Amen, amen dico uobis, uidebitis celum apertum, et Angelos Dei ascendentes et descendentes super Filium hominis .

3. Perrexit ergo Iacob in Mesopotamiam, ut inde acciperet uxorem. Unde autem illi acciderit quatuor habere feminas, de quibus duodecim filios et unam filiam procreauit, cum earum nullam concupisceret illicite, diuina Scriptura indicat. Ad unam quippe accipiendam uenerat ; sed cum illi altera pro altera supposita fuisset, nec ipsam dimisit, qua nesciens usus fuerat in nocte, ne ludibrio eam uideretur habuisse; et eo tempore, quando multiplicande posteritatis causa plures uxores lex nulla prohibebat, accepit etiam illam, cui uni iam futuri coniugii fidem fecerat. Que cum esset sterilis, ancillam suam, de qua filios ipsa susciperet, marito dedit: quod etiam maior soror eius, quamuis peperisset, imitata, quoniam multiplicare prolem cupiebat, effecit. Nullam Iacob legitur petiisse preter unam, nec usus plurimis nisi gignende prolis officio, coniugali iure seruato, ut neque hoc faceret, nisi uxores eius id fieri flagitassent, que corporis  uiri sui habebant legitimam potestatem. Genuit ergo duodecim filios et unam filiam ex quatuor mulieribus. Deinde ingressus est in Aegyptum per filium suum Ioseph, qui uenditus ab inuidentibus fratribus eo perductus fuit, atque ibidem sublimatus.



CAPUT XXXIX.---Que ratio fuerit ut Iacob etiam Isrel cognominaretur.

Iacob autem etiam Isrel, sicut paulo ante dixi, uocabatur: quod nomen magis populus ex illo procreatus obtinuit. Hoc autem nomen illi ab Angelo impositum est, qui cum illo fuerat in itinere de Mesopotamia redeunte luctatus, typum Christi euidentissime gerens. Nam quod ei preualuit Iacob, utique uolenti, ut mysterium figuraret, significat passionem Christi, ubi uisi sunt ei preualere Iudei. Et tamen benedictionem ab eodem angelo, quem superauerat, impetrauit: ac sic huius nominis impositio benedictio fuit. Interpretatur autem Isrel, uidens Deum: quod erit in fine premium omnium sanctorum. Tetigit porro illi idem angelus uelut preualenti latitudinem femoris, eumque isto modo claudum reddidit . Erat itaque unus atque idem Iacob et benedictus et claudus; benedictus in eis qui in Christum ex eodem populo crediderunt, atque in infidelibus claudus  . Nam femoris latitudo, generis est multitudo. Plures quippe sunt in ea stirpe, de quibus prophetice predictum est: Et claudicauerunt a semitis suis .



CAPUT XL.---Quomodo Iacob cum septuaginta quinque animabus Aegyptum narretur ingressus; cum plerique ex his qui commemorantur, tempore posteriore sint geniti.

Ingressi itaque referuntur in Aegyptum simul cum ipso Iacob septuaginta quinque homines , annumerato ipso cum [1 1Kb] filiis suis. In quo numero due tantum femine commemorantur, una filia, neptis altera. Sed res diligenter considerata non indicat, quod tantus numerus fuerit in progenie Iacob die uel anno quo ingressus est Aegyptum. Commemorati sunt quippe in eis etiam pronepotes Ioseph, qui nullo modo iam tunc esse potuerunt: quoniam tunc centum triginta annorum erat Iacob, filius uero eius Ioseph triginta nouem; quem cum accepisse tricesimo anno suo, uel amplius, constet uxorem, quomodo potuit per nouem annos habere pronepotes de filiis, quos ex eadem uxore suscepit? Cum igitur nec filios haberent Ephrem et Manasses filii Ioseph, sed eos pueros infra quam nouennes Iacob Aegyptum ingressus inuenerit, quo pacto eorum non solum filii, sed etiam nepotes, in illis septuaginta quinque numerantur, qui tunc Aegyptum ingressi sunt cum Iacob? Nam commemoratur ibi Machir filius Manasse, nepos Ioseph, et eiusdem Machir filius, id est Galaad, nepos Manasse, pronepos Ioseph: ibi est et quem genuit Ephrem, alter filius  Ioseph, id est Utalaam [1 1Kb] , nepos Ioseph; et filius ipsius Utalae Edem, nepos Ephrem, pronepos Ioseph : qui nullo modo esse potuerunt, quando Iacob in Aegyptum uenit, et filios Ioseph nepotes suos, auos istorum, minores quam nouem annorum pueros inuenit. Sed nimirum introitus Iacob in Aegyptum, quando eum in septuaginta quinque animabus Scriptura commemorat, non unus dies, uel unus annus, sed totum illud est tempus, quamdiu uixit Ioseph, per quem factum est ut iutrarent. Nam de ipso Ioseph eadem Scriptura sic loquitur: Et habitauit Ioseph in Aegypto, ipse et fratres eius, et omnis cohabitatio patris eius: et uixit annos centum et decem, et uidit Ioseph filios Ephrem usque in tertiam generationem. Ipse est ille pronepos eius ab Ephrem tertius. Generationem quippe tertiam dicit, filium, nepotem, pronepotem. Deinde sequitur: Et filii Machir, filii Manasse, nati sunt supra femora Ioseph . Et hic ille ipse est nepos Manasse, pronepos Ioseph. Sed pluraliter appellati sunt, sicut Scriptura consueuit; que unam quoque filiam Iacob filias nuncupauit: sicut in latine lingue consuetudine liberi dicuntur pluraliter filii, etiamsi non sint uno amplius  . Cum ergo ipsius Ioseph prediceretur felicitas, quia uidere potuit pronepotes, nullo modo putandi sunt iam fuisse tricesimo nono anno proaui sui Ioseph, quando ad eum in Aegyptum Iacob pater eius aduenit. Illud autem est, quod fallit minus ista diligenter intuentes, quoniam scriptum est, Hec autem nomina filiorum Isrel, qui intrauerunt in Aegyptum simul cum Iacob patre suo . Hoc enim dictum est, quia simul cum ille computantur septuaginta quinque, non quia simul iam erant omnes, quando Aegyptum ingressus est ipse: sed, ut dixi, totum tempus habetur eius ingressus, quo uixit Ioseph, per quem uidetur ingressus.



CAPUT XLI.---De benedictione, quam Iacob in Iudam filium suum promisit.

Igitur propter populum christianum, in quo Dei ciuitas peregrinatur in terris, si carnem Christi in Abrahe semine requiramus, remotis concubinarum filiis, occurrit Isaac: si in semine Isaac, remoto Esau, qui est etiam Edom, occurrit Iacob, qui est et Isrel: si in semine Isrel ipsius, remotis ceteris, occurrit Iudas, quia de tribu Iuda exortus est Christus. Ac per hoc cum in Aegypto moriturus Isrel filios suos benediceret, quemadmodum Iudam prophetice benedixerit, audiamus: Iuda, inquit, te laudabunt fratres tui. Manus tue super dorsum inimicorum tuorum: adorabunt te filii patris tui. Catulus leonis Iuda: ex germinatione, fili mi, ascendisti:  recumbens dormisti ut leo, et ut catulus leonis, quis suscitabit eum? Non deficiet princeps ex Iuda, et dux de femoribus eius, donec ueniant que reposita sunt ei: et ipse exspectatio gentium [1 1Kb] ; alligans ad uitem pullum suum, et cilicio  pullum asine sue. Lauabit in uino stolam suam, et in sanguine uue amictum suum. Fului oculi eius a uino, et dentes candidiores lacte . Exposui hec aduersus Manicheum Faustum disputans : et satis esse arbitror, quantum ueritas prophetie huius elucet; ubi et mors Christi predicta est uerbo dormitionis, et non necessitas, sed potestas in morte, nomine leonis. Quam potestatem in Euangelio ipse predicat, dicens: Potestatem habeo ponendi animam meam, et potestatem habeo iterum sumendi eam. Nemo eam tollit a me: sed ego eam pono a me, et iterum sumo eam . Sic leo fremuit, sic quod dixit impleuit. Ad eam namque pertinet potestatem, quod de resurrectione eius adiunctum est, Quis suscitabit eum? hoc est, quia nullus hominum, nisi se ipse, qui etiam de corpore suo dixit, Soluite templum hoc, et in triduo resuscitabo illud . Ipsum autem genus mortis, hoc est sublimitas crucis, in uno uerbo intelligitur, quod ait, Ascendisti. Quod uero addidit, Recumbens dormisti, euangelista exponit, ubi dicit, et inclinato capite tradidit spiritum . Aut certe sepultura eius agnoscitur, in qua recubuit dormiens; et unde illum nullus hominum, sicut Prophete aliquos, uel sicut ipse alios suscitauit, sed sicut a somno ipse surrexit. Stola porro eius quam lauat in uino, id est, mundat a peccatis in sanguine suo, cuius sanguinis sacramentum baptizati sciunt, unde et adiungit, Et in sanguine uue amictum suum, quid est nisi Ecclesia? Et fului oculi eius a uino: spirituales eius inebriati poculo eius, de quo canit Psalmus, Et calix tuus inebrians quam preclarus est ! Et dentes eius candidiores lacte: quod potant apud Apostolum paruuli, uerba scilicet nutrientia, nondum idonei solido cibo . Ipse igitur est in quo reposita erant promissa Iude, que donec uenirent, nunquam principes, hoc est reges, Isrel ab illa stirpe defuerunt. Et ipse exspectatio gentium: quod clarius est uidendo, quam sit exponendo.



CAPUT XLII.---De filiis Ioseph, quos Iacob prophetica manuum suarum transmutatione benedixit.

Sicut autem duo Isaac filii, Esau et Iacob, figuram prebuerunt duorum populorum in Iudeis et Christianis (quamuis quod ad carnis propaginem pertinet, nec Iudei uenerint ex semine Esau, sed Idumei; nec Christiane gentes de Iacob, sed potius Iudei [; ita factum est etiam in duobus filiis Ioseph: nam maior gessit typum Iudeorum, Christianorum autem minor. Quos  cum benediceret Iacob, manum dexteram ponens super minorem, quem habebat ad sinistram; sinistram super maiorem, quem habebat ad dextram: graue uisum est patri eorum, et admonuit patrem uelut corrigens eius errorem, et quisnam eorum esset maior ostendens. At ille mutare manus noluit, sed dixit: Scio, fili, scio. Et hic erit in populum, et et hic exaltabitur: sed frater eius iunior maior illo erit, semen eius erit in multitudinem gentium . Etiam hic duo illa promissa demonstrat [1 1Kb] . Nam ille in populum, iste in multitudinem gentium: quid euidentius quam his duabus promissionibus contineri populum Isrelitarum orbemque terrarum in semine Abrahe, illum secundum carnem, istum secundum fidem?



CAPUT XLIII.---De temporibus Moysi, et Iesu Naue, ac Iudicum, atque exinde Regum, quorum quidem Saül primus est, sed Dauid precipuus et sacramento habetur et merito.

1. Defuncto Iacob, defuncto etiam Ioseph, per reliquos centum quadraginta quatuor annos, donec exiretur de terra Aegypti, in modum incredibilem illa gens creuit, etiam tantis attrita persecutionibus, ut quodam tempore nati masculi necarentur, cum mirantes Aegyptios nimia populi illius incrementa terrerent. Tunc Moyses subtractus furto trucidatoribus paruulorum, ad domum regiam, ingentia per eum Deo preparante, peruenit, nutritusque et adoptatus a filia Pharaonis , in tantum peruenit uirum, ut ipse illam gentem mirabiliter multiplicatam, ex durissimo et grauissimo, quod ibi ferebat, iugo seruitutis extraheret, imo per eum Deus, qui hoc promiserat Abrahe. Prius quippe exinde fugiens, quod, cum Isrelitam defenderet, Aegyptium occiderat, et territus fuerat [2 1Kb] ; postea diuinitus missus in potestate Spiritus Dei superauit resistentes Pharaonis magos. Tunc per eum Aegyptiis illate sunt decem memorabiles plage, cum dimittere populum Dei nollent; aqua in sanguinem uersa, rane et sciniphes, cynomyia, mors pecorum, ulcera, grando, locusta, tenebre, mors primogenitorum. Ad extremum Isrelitas, quos plagis tot tantisque perfracti tandem aliquando dimiserant, Aegyptii in mari Rubro dum persequuntur, exstincti sunt. Illis quippe abeuntibus diuisum mare uiam fecit: hos autem insequentes in se rediens unda submersit. Deinde per annos quadraginta, duce Moyse, Dei populus per desertum [3 1Kb] actus est, quando Tabernaculum testimonii nuncupatum est, ubi Deus sacrificiis futura prenuntiantibus colebatur: cum scilicet iam data lex fuisset in monte multum terribiliter; attestabatur enim euidentissima mirabilibus signis uocibusque diuinitas. Quod factum est mox ut exitum est de Aegypto, et in deserto populus esse cepit, quinquagesimo die post  celebratum Pascha per ouis immolationem: qui [1 1Kb] usque adeo typus Christi est, prenuntians eum per uictimam passionis de hoc mundo transiturum ad Patrem , ut iam cum reuelaretur Testamentum nouum, posteaquam Pascha nostrum immolatus est Christus, quinquagesimo die ueniret de celo Spiritus sanctus: qui dictus est in Euangelio digitus Dei , ut recordationem nostram in primi prefigurati facti memoriam reuocaret; quia et legis ille tabule digito Dei scripte referuntur .

2. Defuncto Moyse, populum rexit iehsu Naue, et in terram promissionis introduxit, eamque populo diuisit. Ab his duobus mirabilibus ducibus bella etiam prosperrime ac mirabiliter gesta sunt, Deo contestante non tam propter merita Hebrei populi, quam propter peccata earum que debellabantur gentium, illas eis prouenisse uictorias. Post istos duces, Iudices fuerunt, iam in terra promissionis populo collocato: ut inciperet interim reddi Abrahe prima promissio de gente una, id est Hebrea, et terra Chanaan; nondum de omnibus gentibus et toto orbe terrarum: quod Christi aduentus in carne, et non ueteris Legis obseruationes, sed Euangelii fides fuerat impletura. Cuius rei prefiguratio facta est, quod non Moyses, qui legem populo acceperat in monte Sina, sed iehsu, cui etiam nomen Deo precipiente mutatum fuerat ut iehsu uocaretur, populum in terram promissionis induxit. Temporibus autem Iudicum, sicut se habebant et peccata populi et misericordia Dei, alternauerunt prospera et aduersa bellorum.

3. Inde uentum est ad Regum tempora: quorum primus regnauit Saül: quo reprobato et bellica clade prostrato, eiusque stirpe reiecta, ne inde reges orirentur, Dauid successit in regnum, cuius maxime Christus dictus est filius. In quo articulus quidam factus est et exordium quodammodo iuuentutis populi Dei: cuius generis quedam uelut adolescentia ducebatur ab ipso Abraham usque ad hunc Dauid. Neque enim frustra Mattheus euangelista sic generationes commemorauit, ut hoc primum interuallum quatuordecim generationibus commendaret, ab Abraham scilicet usque ad Dauid . Ab adolescentia quippe incipit homo posse generare: propterea generationum [2 1Kb] ex Abraham sumpsit exordium; qui etiam pater gentium constitutus est, quando mutatum nomen accepit. Ante hunc ergo uelut pueritia fuit huius generis populi Dei, a Ne usque ad ipsum Abraham: et ideo prima lingua [3 1Kb] inuenta est, id est hebrea. A pueritia namque homo incipit loqui post infantiam, que hinc appellata est, quia fari non potest. Quam profecto etatem primam demergit obliuio,  sicut etas prima generis humani est deleta diluuio. Quotus enim quisque est, qui suam recordetur infantiam? Quamobrem in isto procursu ciuitatis Dei, sicut superior unam eamdemque primam, ita duas etates secundam et tertiam liber iste contineat, in qua tertia propter uaccam trimam, capram trimam, et  arietem trimum , impositum est Legis iugum, et apparuit abundantia peccatorum, et regni terreni surrexit exordium, ubi non defuerunt spirituales, quorum in turture et columba  figuratum est sacramentum.



LIBER DECIMUS SEPTIMUS. In quo agitur de ciuitatis Dei procursu temporibus Regum et Prophetarum a Samuele et Dauid usque ad Christum, et que sacris Litteris mandate sunt uaticinationes eorumdem temporum in Regum, Psalmorum et Salomonis libris de Christo et Ecclesia exponuntur.



CAPUT PRIMUM.---De temporibus Prophetarum.


Promissiones Dei, que facte sunt ad Abraham, cuius semini et gentem Isreliticam secundum carnem et omnes gentes deberi secundum fidem, Deo pollicente, didicimus, quemadmodum compleantur, per ordinem temporum procurrens Dei ciuitas indicabit [1 1Kb] . Quoniam ergo superioris libri usque ad regnum Dauid factus est finis, nunc ab eodem regno, quantum suscepto operi sufficere uidetur, cetera que sequuntur attingimus. Hoc itaque tempus, ex quo sanctus Samuel prophetare cepit, et deinceps donec populus Isrel captiuus in Babyloniam duceretur, atque inde secundum sancti Ieremie prophetiam post septuaginta annos reuersis Isrelitis  Dei domus instauraretur totum tempus est Prophetarum. Quamuis enim et ipsum Ne patriarcham, in cuius diebus uniuersa terra diluuio deleta est, et alios supra et infra usque ad hoc tempus, quo reges in Dei populo esse ceperunt, propter quedam per eos futura [2 1Kb] siue quoquo modo significata, siue predicta, que pertinerent ad ciuitatem Dei regnumque celorum, non immerito possimus appellare prophetas; presertim quia nonnullos eorum id expressius legimus nuncupatos, sicut Abraham , sicut Moysen : tamen dies Prophetarum precipue maximeque hi dicti sunt, ex quo cepit prophetare Samuel, qui et Saülem prius, et eo reprobato ipsum Dauid, Deo precipiente, unxit in regem, de cuius ceteri stirpe succederent, quousque illos succedere sic oporteret. Que igitur a Prophetis sunt predicta de Christo, cum moriendo decedentibus et nascendo succedentibus suis membris ciuitas Dei per ista curreret tempora, si omnia uelim commemorare, in immensum pergitur. Primum quia ipsa Scriptura, que per ordinem Reges eorumque facta et euenta digerens, uidetur tanquam historica diligentia rebus gestis occupata esse narrandis, si adiuuante Dei Spiritu considerata tractetur, uel magis, uel certe non minus prenuntiandis futuris, quam preteritis enuntiandis, inuenietur intenta. Et hoc perscrutando indagare ac disserendo monstrare, quam sit operosum  atque prolixum, et quam multis indiguum [1 1Kb] uoluminibus, quis ignorat, qui hec uel mediocriter cogitat? Deinde quia ea ipsa que ad prophetiam non ambigitur pertinere, ita sunt multa de Christo regnoque celorum, que ciuitas Dei est, ut ad hoc aperiendum maior sit disputatio necessaria, quam huius operis modus flagitat. Proinde ita, si potuero, stilo moderabor meo, ut huic operi in Dei uoluntate peragendo, nec ea que supersint dicam, nec ea que satis sint pretermittam.



CAPUT II.---Quo tempore sit impleta promissio Dei de terra Chanaan, quam in possessionem etiam Isrel carnalis accepit.

In precedente libro diximus, ab initio ad Abraham promissionum Dei duas res fuisse promissas: unam scilicet, quod terram Chanaan possessurum fuerat semen eius; quod significatur, ubi dictum est, uade in terram, quam tibi demonstrauero, et faciam te in gentem magnam: aliam uero longe prestantiorem, non de carnali, sed de spirituali semine, per quod pater est, non unius gentis Isrelitice, sed omnium gentium, que fidei eius uestigia consequuntur; quod promitti cepit his uerbis: Et benedicentur in te omnes tribus terre . Et deinceps aliis multis admodum testimoniis hec duo promissa esse monstrauimus. Erat igitur iam in terra promissionis semen Abrahe, id est populus Isrel, secundum carnem: atque ibi non solum tenendo ac possidendo ciuitates aduersariorum, uerum etiam reges habendo, regnare iam ceperat, impletis de ipso populo promissionibus Dei iam magna ex parte; non solum que illis tribus patribus, Abraham, Isaac, et Iacob, et quecumque alie temporibus eorum, uerum etiam que per ipsum Moysen, per quem populus idem de seruitute Aegyptia liberatus est, et per quem cuncta preterita reuelata sunt temporibus eius, cum populum per eremum duceret, facte fuerant. Neque autem per insignem ducem Iesum Naue, per quem populus ille in promissionis inductus est terram, expugnatisque gentibus, eam duodecim tribubus, quibus Deus iusserat, diuisit, et mortuus est; neque post illum toto tempore Iudicum impleta fuerat promissio Dei de terra Chanaan,  a quodam flumine Aegypti usque ad flumen magnum Euphratem [1 1Kb] : nec tamen adhuc prophetabatur futurum, sed exspectabatur implendum. Impletum est autem per Dauid, et eius filium Salomonem; cuius regnum tanto, quanto promissum fuerat, spatio dilatatum est: uniuersos quippe illos subdiderunt, tributariosque fecerunt. Sic igitur in terra promissionis secundum carnem, hoc est in terra Chanaan, sub his regibus semen Abrahe fuerat constitutum, ut nichil deinde superesset, quo terrena illa Dei promissio compleretur, nisi ut in eadem terra, quantum ad prosperitatem attinet temporalem, per posteritatis successionem inconcusso statu usque ad mortalis seculi huius terminum gens permaneret Hebrea, si Domini Dei sui legibus obediret. Sed quoniam Deus nouerat, hoc eam non esse facturam, usus est eius etiam temporalibus penis ad exercendos in ea paucos fideles suos, et admonendos qui postea futuri erant in omnibus gentibus, quod eos [2 1Kb] admoneri oportebat, in quibus alteram promissionem, reuelato nouo Testamento, per incarnationem Christi fuerat impleturus.



CAPUT III.---De tripartitis significationibus Prophetarum, que nunc ad terrenam, nunc ad celestem Ierusalem, nunc autem ad utramque referuntur.

1. Quocirca, sicut oracula illa diuina ad Abraham, Isaac, et Iacob, et quecumque alia signa, uel dicta prophetica, in sacris Litteris precedentibus facta sunt: ita etiam cetere ab isto Regum tempore prophetie partim pertinent ad gentem carnis Abrahe, partim uero ad illud semen eius, in quo benedicuntur omnes gentes coheredes Christi per Testamentum nouum, ad possidendam uitam eternam regnumque celorum. Partim ergo ad ancillam, que in seruitutem generat, id est terrenam Ierusalem, que seruit cum filiis suis; partim uero ad liberam ciuitatem Dei, id est ueram Ierusalem eternam in celis, cuius filii homines secundum Deum uiuentes peregrinantur in terris: sed sunt in eis quedam, que ad utramque pertinere intelliguntur, ad ancillam proprie, ad liberam figurate.

2. Tripartita itaque reperiuntur eloquia Prophetarum: siquidem aliqua sunt ad terrenam Ierusalem spectantia, aliqua ad celestem, nonnulla ad utramque. Exemplis uideo probandum esse quod dico. Missus est Nathan propheta, qui regem Dauid argueret de peccato graui, et ei, que consecuta sunt mala, futura prediceret . Hec atque huiusmodi siue publice, id est pro salute uel utilitate populi, siue priuatim, cum pro suis quisque rebus diuina promereretur eloquia, quibus pro usu temporalis uite futuri aliquid nosceretur, ad terrénam ciuitatem pertinuisse, quis ambigat? Ubi autem legitur, Ecce dies ueniunt, dicit Dominus, et consummabo domui Isrel et domui Iuda testamentum nouum, non secundum testamentum quod disposui patribus eorum, in die qua apprehendi manum eorum, ut educerem eos de terra Aegypti: quoniam ipsi non permanserunt in testamento meo, et ego neglexi eos,  dicit Dominus, Quia hoc est testamentum, quod constituam domui Isrel: post dies illos, dicit Dominus, dabo [1 1Kb] leges meas in mentem eorum, et super corda eorum scribam eas, et uidebo eos  , et ero illis in Deum, et ipsi erunt mihi in plebem ; Ierusalem sine dubio superna prophetatur, cuius Deus ipse premium est, eumque habere atque ipsius esse summum ibi est [2 1Kb] atque totum bonum. Ad utramque uero pertinet hoc ipsum, quod Ierusalem dicitur Dei ciuitas, et in ea prophetatur futura domus Dei, eaque prophetia uidetur impleri, cum Salomon rex edificat illud nobilissimum templum. Hec enim et in terrena Ierusalem secundum historiam contigerunt, et celestis Ierusalem figure fuerunt. Quod genus prophetie ex utroque ueluti compactum atque commixtum in Libris ueteribus canonicis, quibus rerum gestarum narrationes continentur, ualet plurimum, multumque exercuit et exercet ingenia scrutantium Litteras sacras, ut quod historice predictum completumque legitur in semine Abrahe secundum carnem, etiam in semine Abrahe secundum fidem quid implendum allegorice significet inquiratur: in tantum ut quibusdam uisum sit, nichil esse in eisdem libris uel prenuntiatum et effectum, uel effectum, quamuis non prenuntiatum, quod non insinuet aliquid ad supernam ciuitatem Dei eiusque filios in hac uita peregrinos figurata significatione referendum. Sed si hoc ita est, iam bipartita, non tripartita erunt eloquia Prophetarum, uel potius illarum Scripturarum omnium, que ueteris Instrumenti appellatione censentur. Nihil enim erit illic, quod ad Ierusalem terrenam tantum pertineat, si quidquid ibi de illa, uel propter illam, dicitur atque completur, significat aliquid, quod etiam Ierusalem celestem allegorica prefiguratione referatur: sed erunt sola duo genera, unum quod ad Ierusalem liberam, alterum quod ad utramque pertineat. Mihi autem sicut multum uidentur errare, qui nullas res gestas in eo genere litterarum aliquid aliud preter id quod eo modo geste sunt significare arbitrantur; ita multum audere, qui prorsus ibi omnia significationibus allegoricis inuoluta esse contendunt  . Ideo tripartita, non bipartita esse dixi. Hoc enim existimo, non tamen culpans eos, qui potuerint illic de quacumque re gesta sensum intelligentie spiritualis exsculpere, seruata primitus duntaxat historie ueritate. Ceterum que ita dicuntur, ut rebus humanitus seu diuinitus gestis siue gerendis conuenire non possint, quis fidelis dubitet non esse inaniter dicta? quis ea non ad intelligentiam spiritualem reuocet, si possit, aut ab eo qui potest reuocanda esse fateatur?



CAPUT Iu.---De prefigurata commutatione Isrelitici regni et sacerdotii, et de his que Anna mater Samuelis, personam gerens Ecclesie, prophetauit.

1. Procursus igitur ciuitatis Dei, ubi peruenit ad  Regum tempora, quando Dauid Saüle reprobato ita regnum primus obtinuit, ut eius deinde posteri in terrena Ierusalem diuturna successione regnarent, dedit figuram, re gesta [1 1Kb] significans atque prenuntians, quod non est pretereundum silentio, de rerum mutatione futurarum, quod attinet ad duo Testamenta, uetus et nouum: ubi sacerdotium regnumque mutatum est per sacerdotem eumdemque regem nouum ac sempiternum, qui est Christus iehsu. Nam et Heli sacerdote reprobato substitutus [2 1Kb] in Dei ministerium Samuel, simul officio functus sacerdotis et iudicis, et Saüle abiecto rex Dauid fundatus in regno, hoc quod dico figurauerunt. Mater quoque ipsa Samuelis Anna, que prius fuit sterilis, et posteriore fecunditate letata est, prophetare aliud non uidetur, cum gratulationem suam Domino fundit exsultans: quando eumdem puerum natum et ablactatum Deo reddit eadem pietate, qua uouerat. Dicit enim: Confirmatum est cor meum in Domino, et exaltatum est cornu meum in Deo meo. Dilatatum es super inimicos meos os meum; letata sum in salutari tuo. Quoniam non est sanctus, sicut Dominus; et non est iustus, sicut Deus noster; non est sanctus preter te. Nolite gloriari superbe [3 1Kb] , et nolite loqui excelsa, neque procedat magniloquium de ore uestro. Quoniam Deus scientiarum Dominus, et Deus preparans adinuentiones suas. Arcum potentium fecit infirmum, et infirmi precincti sunt uirtute. Pleni panibus minorati sunt, et esurientes transierunt terram. Quia sterilis peperit septem, et multa in filiis infirmata est. Dominus mortificat et uiuificat; deducit ad inferos, et reducit. Dominus pauperes facit [4 1Kb] , et ditat; humiliat, et exaltat. Suscitat a terra pauperem, et de stercore erigit inopem: ut collocet eum cum potentibus populi [5 1Kb] , et sedem glorie hereditatem dans eis: dans uotum uouenti, et benedixit annos iusti: quoniam non in uirtute potens est uir. Dominus infirmum faciet aduersarium suum, Dominus sanctus. Non glorietur prudens in prudentia sua, et non glorietur potens in potentia sua, et non glorietur diues in diuitiis suis: sed in hoc glorietur, qui gloriatur, intelligere et scire Dominum, et facere iudicium et iustitiam in medio terre. Dominus ascendit in celos, et tonuit: ipse iudicabit extrema terre quia iustus est  ; et dat uirtutem regibus nostris, et exaltabit cornu Christi sui. .

2. Itane uero uerba hec unius putabuntur esse muliercule, de nato sibi filio gratulantis? tantumne mens hominum a luce ueritatis auersa est, ut non sentiat supergredi modum femine huius dicta que fudit? Porro qui rebus ipsis, que iam ceperunt etiam in hac terrena peregrinatione compleri, conuenienter  mouetur, nonne intendit, et aspicit, et agnoscit per hanc mulierem, cuius etiam nomen. id est Anna, Gratia eius interpretatur, ipsam religionem christianam, ipsam ciuitatem Dei, cuius rex est et conditor Christus, ipsam postremo Dei gratiam prophetico spiritu sic locutam, a qua superbi alienantur, ut cadant, qua humiles implentur, ut surgant, quod maxime hymnus iste personuit? Nisi quisquam forte dicturus est, nichil istam prophetasse mulierem, sed Deum tantummodo propter filium, quem precata impetrauit, exsultanti predicatione laudasse. Quid ergo sibi uult quod ait: Arcum potentium fecit infirmum, et infirmi precincti sunt uirtute: pleni panibus minorati sunt, et esurientes transierunt terram: quia sterilis peperit septem, et multa in filiis infirmata est? Numquid septem ipsa pepererat, quamuis sterilis fuerit? Unicum habebat, quando ista dicebat: sed nec postea septem peperit, siue sex, quibus septimus esset ipse Samuel; sed tres mares, et duas feminas . Deinde in illo populo cum adhuc nemo regnaret, quod in extremo posuit, Dat uirtutem regibus nostris, et exaltabit cornu Christi sui; unde dicebat, si non prophetabat?

3. Dicat ergo Ecclesia Christi, ciuitas Regis magni, gratia plena, prole fecunda; dicat quod tanto ante de se prophetatum per os huius pie matris agnoscit Confirmatum est cor meum in Domino, et exaltatum est cornu meum in Deo meo. uere confirmatum cor, et cornu uere exaltatum; quia non in se, sed in Domino Deo suo. Dilatatum est super inimicos meos os meum: quia et in angustiis pressurarum sermo Dei non est alligatus, nec in preconibus alligatis. Letata sum, inquit, in salutari tuo. Christus est iste iehsu, quem Simeon, sicut in Euangelio legitur, senex amplectens paruum [1 1Kb] , agnoscens magnum, Nunc dimittis, inquit, Domine, seruum tuum in pace, quoniam uiderunt oculi mei salutare tuum . Dicat itaque Ecclesia, Letata sum in salutari tuo. Quoniam non est sanctus, sicut Dominus; et non est iustus, sicut Deus noster; tanquam sanctus et sanctificans, iustus et iustificans. Non est sanctus preter te: quia nemo fit nisi abs te. Denique sequitur, Nolite gloriari superbe [2 1Kb] , et nolite loqui excelsa, neque exeat magniloquium de ore uestro. Quoniam Deus scientiarum Dominus. Ipse uos scit, et ubi nemo scit [3 1Kb] : quoniam qui putat se aliquid esse, cum nichil sit, se ipsum seducit . Hec dicuntur aduersariis ciuitatis Dei ad Babyloniam pertinentibus, de sua uirtute presumentibus, in se, non in Domino gloriantibus; ex quibus sunt etiam carnales Isrelite, terrene Ierusalem ciues terrigene, qui, ut dicit Apostolus, ignorantes Dei iustitiam, id est quam dat homini Deus, qui solus est iustus iustificans; et suam uolentes constituere, id est, uelut a se sibi partam, non ab illo impertitam; iustitie Dei non sunt  subiecti , utique quia superbi, de suo putantes, non de Dei, posse placere se Deo, qui est Deus scientiarum, atque ideo et arbiter conscientiarum, ibi uidens cogitationes hominum, quoniam uane sunt , si hominum sunt, et ab illo non sunt. Et preparans, inquit, adinuentiones suas. Quas adinuentiones putamus, nisi ut superbi cadant, et humiles surgant? Has quippe adinuentiones exsequitur, dicens, Arcus potentium infirmatus est, et infirmi precincti sunt uirtute. Infirmatus est arcus, id est, intentio eorum qui tam potentes sibi uidentur, ut sine Dei dono atque adiutorio humana sufficientia diuina possint implere mandata; et precinguntur uirtute, quorum interna uox est, Miserere mei, Domine, quoniam infirmus sum .

4. Pleni panibus, inquit, minorati sunt, et esurientes transierunt terram. Qui sunt intelligendi pleni panibus, nisi iidem ipsi quasi potentes, id est Isrelite, quibus credita sunt eloquia Dei ? Sed in eo populo ancille filii minorati sunt: quo uerbo minus quidem latino, bene tamen expressum est, quod ex maioribus minores facti sunt: quia et in ipsis panibus, id est diuinis eloquiis, que Isrelite soli tunc ex omnibus gentibus acceperunt, terrena sapiunt. Gentes autem quibus lex illa non erat data, posteaquam per nouum Testamentum ad eloquia illa uenerunt, multum esuriendo terram transierunt; quia in eis non terrena, sed celestia sapuerunt. Et hoc, uelut quereretur causa cur factum sit, Quia sterilis, inquit, peperit septem, et multa in filiis infirmata est. Hic totum quod prophetabatur eluxit agnoscentibus numerum septenarium, quo est uniuerse Ecclesie significata perfectio. Propter quod et Ioannes apostolus ad septem scribit Ecclesias , eo modo se ostendens ad unius plenitudinem scribere: et in Prouerbiis Salomonis hoc antea prefigurans Sapientia, edificauit sibi domum, et suffulsit columnas septem . Sterilis enim erat in omnibus gentibus Dei ciuitas, antequam iste fetus, quem cernimus [1 1Kb] , oriretur. Cernimus etiam, que multa in filiis erat, nunc infirmatam Ierusalem terrenam. Quoniam quicumque filii libere in ea erant, uirtus eius erant: nunc uero ibi quoniam littera est, et spiritus non est, amissa uirtute infirmata est.

5. Dominus mortificat, et uiuificat: mortificauit illam, que multa erat in filiis; et uiuificauit hanc sterilem, que peperit septem. Quamuis commodius possit intelligi eosdem uiuificare, quos mortificauerit. Id enim uelut repetiuit addendo, Deducit ad inferos, et reducit. Quibus enim dicit Apostolus, Si mortui estis  cum Christo, que sursum sunt querite, ubi Christus est in dextera Dei sedens: salubriter utique mortificantur a Domino: quibus adiungit, Que sursum sunt sapite, non que super terram; ut ipsi sint illi, qui esurientes transierunt terram. Mortui enim estis, inquit: ecce quomodo salubriter mortificat Deus. Deinde sequitur, Et uita uestra abscondita est  cum Christo in Deo : ecce quomodo eosdem ipsos uiuificat Deus. Sed numquid eosdem deduxit ad inferos et reduxit? Hoc utrumque sine controuersia fidelium in illo potius uidemus impletum, Capite scilicet nostro, cum quo uitam nostram in Deo Apostolus dixit absconditam. Nam cum proprio Filio non pepercit, sed pro nobis omnibus tradidit eum , isto modo utique mortificauit cum. Et quia resuscitauit a mortuis, eumdem rursus uiuificauit. Et quia in prophetia [1 1Kb] uox eius agnoscitur, Non derelinques animam meam in inferno , eumdem deduxit ad inferos et reduxit. Hac eius paupertate ditati sumus. Dominus enim pauperes facit, et ditat. Nam quid hoc sit ut sciamus, quod sequitur audiamus: Humiliat, et exaltat; utique superbos humiliat, et humiles exaltat. Quod enim alibi legitur, Deus superbis resistis, humilibus autem dat gratiam ; hoc totus habet sermo huius, cuius nomen interpretatur Gratia eius.

6. Iam uero quod adiungitur, Suscitat a terra pauperem: de nullo melius quam de illo intelligo, qui propter nos factus est pauper, cum diues esset, ut eius paupertate, sicut paulo ante dictum est, ditaremur. . Ipsum enim de terra suscitauit tam cito, ut caro eius non uideret corruptionem. Nec illud ab illo alienabo, quod additum est, Et de stercore erigit inopem. Inops quippe idem qui pauper [2 1Kb] . Stercus uero unde erectus est, rectissime intelliguntur persecutores Iudei, in quorum numero cum se dixisset Apostolus Ecclesiam persecutum, Que mihi, inquit, fuerunt lucra, hec propter Christum damna esse duxi: nec solum detrimenta, uerum etiam stercora existimaui esse, ut Christum lucrifacerem . De terra ergo suscitatus est ille supra omnes diuites pauper, et de illo stercore erectus est supra omnes opulentos ille inops: ut sedeat cum potentibus populi, quibus ait, Sedebitis super duodecim sedes. Et sedem glorie hereditatem dans eis. Dixerant enim potentes illi, Ecce nos dimisimus omnia, et secuti sumus te , hoc uotum potentissime [3 1Kb] uouerant.

7. Sed unde hoc eis, nisi ab illo, de quo hic continuo dictum est, Dans uotum uouenti? Alioquin ex illis essent potentibus, quorum infirmatus est arcus. Dans, inquit, uotum uouenti. Non enim Domino quisquam quidquam rectum uoueret, nisi qui ab illo acciperet quod uoueret. Sequitur, Et benedixit annos iusti: ut cum illo scilicet sine fine uiuat, cui dictum est, Et anni tui non deficient . Ibi enim stant anni, hic autem transeunt, imo pereunt: antequam enim ueniant, non sunt; cum autem uenerint, non erunt, quia cum suo fine ueniunt. Horum autem duorum, id est, Dans uotum uouenti, et benedixit annos iusti; unum est quod facimus, alterum quod sumimus. Sed hoc alterum Deo largitore non sumitur, nisi cum ipso adiutore primum illud efficitur: quia non in uirtute potens est uir. Dominus infirmum faciet aduersarium  eius: illum scilicet qui homini uouenti inuidet, et resistit, ne ualeat implere quod uouit. Potest ex ambiguo greco intelligi et aduersarium suum  . Cum enim Dominus possidere nos ceperit, profecto aduersarius qui noster fuerat ipsius fit, et uincitur a nobis [1 1Kb] ; sed non uiribus nostris: quia non in uirtute potens est uir. Dominus ergo infirmum faciet aduersarium suum, Dominus sanctus: ut uincatur a sanctis, quos Dominus sanctus sanctorum effecit sanctos.

8. Ac per hoc, Non glorietur prudens in prudentia sua, et non glorietur potens in potentia sua, et non glorietur diues in diuitiis suis: sed in hoc glorietur qui glorietur, intelligere et scire Dominum, et facere iudicium et iustitiam in medio terre  . Non parua ex parte intelligit et scit Dominum, qui intelligit et scit etiam hoc a Domino sibi dari, ut intelligat et sciat Dominum. Quid enim habes, ait Apostolus, quod non accepisti? Si autem et accepisti, quid gloriaris, quasi non acceperis ? Id est, quasi a te ipso tibi sit, unde gloriaris. Facit autem iudicium et iustitiam, qui recte uiuit. Recte autem uiuit, qui obtemperat precipienti Deo: et finis precepti, id est, ad quod refertur preceptum, caritas est de corde puro, et conscientia bona, et fide non ficta . Porro ista caritas, sicut Ioannes apostolus testatur, ex Deo est . Facere igitur iudicium et iustitiam, ex Deo est. Sed quid est, in medio terre? Neque enim non debent facere iudicium et iustitiam qui habitant in extremis terre? quis hoc dixerit? Cur ergo additium est, in medio terre? Quod si non adderetur, et tantummodo diceretur, facere iudicium et iustitiam, magis hoc preceptum ad utrosque homines pertineret, et mediterraneos et maritimos. Sed ne quisquam putaret post finem uite, que in hoc agitur corpore, superesse tempus iudicium iustitiamque faciendi, quam dum esset in carne non fecit, et sic diuinum euadi posse iudicium; in medio terre, mihi uidetur dictum, cum quisque uiuit in corpore. In hac quippe uita suam terram quisque circumfert, quam moriente homine recipit terra communis, resurgenti utique redditura. Proinde in medio terre, id est, cum anima nostra isto terreno clauditur corpore, faciendum est iudicium et iustitia, quod nobis prosit in posterum, quando recipiet quisque secundum ea que per corpus gessit, siue bonum, siue malum . Per corpus quippe ibi dixit Apostolus, per tempus quo uixit in corpore. Neque enim si quis maligna mente atque impia cogitatione blasphemet, neque id ullis membris corporis operetur, ideo non erit reus, quia id non motu corporis gessit, cum hoc per illud tempus gesserit, quo gessit et corpus. Isto modo congruenter intelligi potest etiam illud quod in Psalmo legitur, Deus autem rex noster ante secula operatus est salutem in medio terre : ut Dominus iehsu accipiatur Deus noster qui est ante secula, quia per ipsum facta sunt secula, operatus [2 1Kb] salutem nostram  in medio terre, cum uerbum caro factum est, et terreno habitauit in corpore .

9. Deinde posteaquam prophetatum est in his uerbis Anne, quomodo gloriari debeat qui gloriatur, non in se utique, sed in Domino; propter retributionem que in die iudicii futura est, Dominus, inquit, ascendit in celos, et tonuit: ipse iudicabit extrema terre, quia iustus est. Prorsus ordinem tenuit confessionis fidelium. Ascendit enim in celum Dominus Christus, et inde uenturus est ad uiuos et mortuos iudicandos. Nam quis ascendit, sicut dicit Apostolus, nisi qui et descendit in inferiores partes terre? Qui descendit, ipse est et qui ascendit super omnes celos, ut adimpleret omnia  Per nubes ergo suas tonuit, quas Spiritu sancto, cum ascendisset, impleuit. De quibus ancille Ierusalem, hoc est ingrate uinee, comminatus est apud Isaiam prophetam, ne pluant super eam imbrem . Sic autem dictum est, Ipse iudicabit extrema terre: ac si diceretur, Etiam extrema terre. Non enim alias partes non iudicabit, qui omnes homines procul dubio iudicabit. Sed melius intelliguntur extrema terre, extrema hominis: quoniam non iudicabuntur, que in melius uel in deterius medio tempore commutantur, sed in quibus extremis inuentus fuerit qui iudicabitur. Propter quod dictum est, Qui perseuerauerit usque in finem, hic saluus erit . Qui ergo perseueranter facit iudicium et iustitiam in medio terre, non damnabitur, cum iudicabuntur extrema terre. Et dat, inquit, uirtutem regibus nostris: ut non eos iudicando condemnet. Dat eis uirtutem, qua carnem sicut reges regant, et in illo mundum, qui propter eos fudit sanguinem, uincant. Et exaltabit cornu Christi sui. Quomodo Christus exaltabit cornu Christi sui? De quo enim supra dictum est, Dominus ascendit in celos, et intellectus est Dominus Christus; ipse, sicut hic dicitur, exaltabit cornu Christi sui. Quis ergo est Christus Christi sui? An cornu exaltabit uniuscuiusque fidelis sui, sicut ista ipsa in principio huius hymni ait: Exaltatum est cornu meum in Deo meo? Omnes quippe unctos eius chrismate, recte christos possumus dicere: quod tamen totum eum suo capite corpus unus est Christus. Hec Anna prophetauit, Samuelis mater, sancti uiri, multumque laudati. In quo quidem tunc figurata est mutatio ueteris sacerdotii, et nunc impleta, quando infirmata est que multa erat in filiis, ut nouum haberet in Christo sacerdotium sterilis, que peperit septem.



CAPUT u.---De his que ad Heli sacerdotem homo Dei prophetico locutus est spiritu, significans sacerdotium, quod secundum Aaron institutum fuerat, auferendum.

1. Sed hoc euidentius ad ipsum Heli sacerdotem missus loquitur homo Dei, cuius quidem nomen tacetur, sed intelligitur officio ministerioque suo sine dubitatione propheta  . Sic enim scriptum est: Et  uenit homo Dei ad Heli, et dixit: Hec dicit Dominus: Reuelans [1 1Kb] reuelatus sum ad domum patris tui, cum essent in terra Aegypti serui in domo Pharaonis; et elegi domum patris tui ex omnibus sceptris Isrel mihi sacerdotio fungi, ut ascenderent ad altare meum, et incenderent incensum, et portarent Ephod; et dedi domui patris tui omnia que sunt ignis filiorum Isrel in escam. Et utquid respexisti in incensum meum, et in sacrificium meum impudenti oculo, et glorificasti filios tuos super me, benedicere primitias omnis sacrificii [2 1Kb] in Isrel in conspectu meo? Propter hoc hec dicit Dominus Deus Isrel: Dixi, Domus tua et domus patris tui transibunt coram me usque in eternum. Et nunc dicit Dominus: Nequaquam, sed glorificantes me glorificabo; et qui spernit me, spernetur. Ecce dies ueniunt, et exterminabo semen tuum et semen domus patris tui, et non erit tibi senior in domo mea omnibus diebus, et uirum exterminabo tibi ab altari meo, ut deficiant oculi eius, et defluat anima eius; et omnis qui superauerit [3 1Kb] domus tue, decidet in gladio uirorum. Et hoc tibi signum, quod ueniet super duos filios tuos hos, Ophni et Phinees; una die morientur ambo. Et suscitabo mihi sacerdotem fidelem, qui omnia que in corde meo et que in anima mea, faciat; et edificabo ei domum fidelem, et transibit coram Christo meo omnibus diebus. Et erit, qui superauerit in domo tua, ueniet adorare ei obolo argenti, dicens: Iacta me in unam partem sacerdotii tui manducare panem .

2. Non est ut dicatur ista prophetia, ubi sacerdotii ueteris tanta manifestatione prenuntiata mutatio est, in Samuele fuisse completa. Quanquam enim non esset de alia tribu Samuel, quam que constituta fuerat a Domino, ut seruiret altari; tamen non erat de filiis Aaron  , cuius progenies fuerat deputata, unde fierent sacerdotes: ac per hoc in ea quoque re gesta, eadem mutatio, que per Christum Iesum futura fuerat, adumbrata est: et ad uetus Testamentum proprie, figurate uero pertinebat ad nouum, prophetia facti etiam ipsa, non uerbi; id scilicet facto significans, quod uerbo ad Heli sacerdotem dictum est per Prophetam. Nam fuerunt postea sacerdotes ex genere Aaron, sicut Sadoch et Abiathar regnante Dauid , et alii deinceps, antequam tempus ueniret, quo ista que de sacerdotio mutando tanto ante predicta sunt, effici per Christum oportebat. Quis autem nunc fideli oculo hec intuens non uideat esse completa? quandoquidem nullum tabernaculum, nullum templum, nullum altare, nullum sacrificium, et ideo nec ullus sacerdos remansit Iudeis, quibus, ut de semine Aaron ordinaretur, in Dei fuerat lege mandatum. Quod et hic commemoratum est, illo dicente propheta, Hec dicit Dominus Deus Isrel: Dixi, Domus tua et domus patris tui transibunt coram me usque in eternum. Et nunc dicit Dominus: Nequaquam, sed  glorificantes me glorificabo; et qui me spernit, spernetur. Quod enim nominat domum patris eius, non eum de proximo patre dicere, sed de illo Aaron, qui primus sacerdos est institutus, de cuius progenie ceteri sequerentur, superiora demonstrant, ubi ait, Reuelatus sum ad domum patris tui, cum essent in terra Aegypti serui in domo Pharaonis, et elegi domum patris tui ex omnibus sceptris Isrel, mihi sacerdotio fungi. Quis patrum fuit [1 1Kb] huius in illa Aegyptia seruitute, unde, cum liberati essent, electus est ad sacerdotium, nisi Aaron? De huius ergo stirpe isto loco dixit futurum fuisse, ut non essent ulterius sacerdotes: quod iam uidemus impletum. uigilet fides, presto sunt res, cernuntur, tenentur, et uidere nolentium oculis ingeruntur. Ecce, inquit, dies ueniunt, et exterminabo semen tuum, et semen domus patris tui, et non erit tibi senior in domo mea omnibus diebus, et uirum exterminabo tibi ab altari meo, ut deficiant oculi eius, et defluat anima eius. Ecce dies qui prenuntiati sunt, iam uenerunt. Nullus sacerdos est secundum ordinem Aaron: et quicumque ex eius genere est homo, cum uidet sacrificium Christianorum toto orbe pollere, sibi autem honorem illum magnum esse subtractum, deficiunt oculi eius, et defluit anima eius tabe meroris.

3. Proprie autem ad huius domum Heli, cui hec dicebantur, quod sequitur pertinet: Et omnis qui superauerit domus tue, decidet in gladio uirorum. Et hoc tibi signum, quod ueniet super duos filios tuos hos, Ophni et Phinees; die uno morientur ambo. Hoc ergo signum factum est mutandi sacerdotii de domo huius, quo signo significatum est mutandum sacerdotium domus Aaron. Mors quippe filiorum huius significauit mortem, non hominum, sed ipsius sacerdotii de filiis Aaron. Quod autem sequitur, ad illum iam pertinet sacerdotem, cuius figuram gessit huic  succedendo Samuel. Proinde que sequuntur, de Christo Iesu, noui Testamenti uero sacerdote, dicuntur: Et suscitabo mihi sacerdotem fidelem, qui omnia que in corde meo et que in anima mea, faciat; et edificabo ei domum fidelem. Ipsa est eterna et superna Ierusalem. Et transibit, inquit, coram Christo meo omnibus diebus. Transibit, dixit, conuersabitur: sicut superius dixerat de domo Aaron, Dixi, Domus tua et domus patris tui transibunt coram me in eternum. Quod autem ait, coram Christo meo transibit; de ipsa domo utique intelligendum est, non de illo sacerdote, qui est Christus ipse Mediator atque Saluator. Domus ergo eius coram illo transibit. Potest et transibit intelligi de morte ad uitam, omnibus diebus, quibus peragitur usque in finem seculi huius ista mortalitas. Quod autem ait Deus, Qui omnia que in corde meo, et que in anima mea, faciat; non arbitremur habere animam Deum, cum sit conditor anime: sed ita hoc de Deo tropice, non proprie, dicitur, sicut manus et pedes et alia corporis membra. Et, ne secundum hoc credatur homo in carnis huius effigie factus ad imaginem Dei, adduntur et ale, quas utique  non habet homo; et dicitur Deo, Sub umbra alarum tuarum protege me : ut intelligant homines de illa ineffabili natura, non propriis, sed translatis rerum uocabulis ista dici.

4. Quod uero adiungitur, Et erit, qui superauerit in domo tua, ueniet adorare ei: non proprie de domo dicitur huius Heli, sed illius Aaron, de qua usque ad aduentum Iesu Christi homines remanserunt, de quo genere etiam nunc usque non desunt. Nam de illa domo huius Heli iam supra dictum erat, Et omnis qui superauerit domus tue, decidet in gladio uirorum. Quomodo ergo hic uere dici potuit, Et erit, qui superauerit in domo tua, ueniet adorare ei; si illud est uerum, quod ultore gladio nemo inde supererit: nisi quia illos intelligi uoluit, qui pertinent ad stirpem, sed illius totius sacerdotii secundum ordinem Aaron? Ergo si de illis est predestinatis reliquiis, de quibus alius propheta dixit, Reliquie salue fient ; unde et Apostolus, Sic ergo, inquit, et in hoc tempore reliquie per electionem gratie salue facte sunt ; quia de talibus reliquiis bene intelligitur esse de quo dictum est, Qui superauerit in domo tua: profecto credit [1 1Kb] in Christum; sicut temporibus Apostolorum ex ipsa gente plurimi crediderunt; neque nunc desunt, qui, licet rarissime, tamen credant, et impletur in eis [2 1Kb] quod hic iste homo Dei continuo secutus adiunxit, ueniet adorare ei obolo argenti: cui adorare, nisi illi summo sacerdoti, qui et Deus est? Neque enim in illo sacerdotio secundum ordinem Aaron, ad hoc ueniebant homines ad templum uel altare Dei, ut sacerdotem adorarent. Quid est autem quod ait, obolo argenti, nisi breuitate uerbi fidei, de quo commemorat Apostolus dictum, uerbum consummans et breuians faciet Dominus super terram ; Argentum autem pro eloquio poni, Psalmus testis est, ubi canitur: Eloquia Domini eloquia casta, argentum igne examinatum .

5. Quid ergo dicit iste, qui uenit adorare sacerdoti Dei et sacerdoti Deo? Iacta me in unam partem sacerdotii tui, manducare panem. Nolo in patrum meorum collocari honore, qui [3 1Kb] nullus est: iacta me in partem sacerdotii tui. Elegi enim abiectus esse in domo Dei : qualecumque et quantulumcumque membrum esse cupio sacerdotii tui. Sacerdotium quippe hic ipsam plebem dicit, cuius plebis ille sacerdos est Mediator Dei et hominum homo Christus iehsu. Cui plebi dicit apostolus Petrus, Plebs sancta, regale sacerdotium [4 1Kb] . Quamuis nonnulli, sacrificii tui sint interpretati; non, sacerdotii tui: quod nichilominus eumdem significat populum christianum. Unde dicit apostolus Paulus, Unus panis, unum corpus multi sumus . Quod ergo addidit, manducare panem, etiam ipsum sacrificii genus eleganter expressit, de quo dicit sacerdos ipse,  Panis quem ego dedero, caro mea est pro seculi uita . Ipsum est sacrificium, non secundum ordinem Aaron, sed secundum ordinem Melchisedech: qui legit, intelligat. Breuis itaque ista confessio et salubriter humilis, qua dicitur, Iacta me in partem sacerdotii tui, manducare panem, ipse est obolus argenti; quia et breue est [1 1Kb] , et eloquium Domini est habitantis in corde credentis. Quia enim dixerat superius dedisse se domui Aaron cibos de uictimis ueteris Testamenti, ubi ait, Dedi domui patris tui omnia que sunt ignis filiorum Isrel in escam; hec quippe fuerant sacrificia Iudeorum: ideo hic dixit, manducare panem; quod est in nouo Testamento sacrificium Christianorum.



CAPUT uI.---De Iudaico sacerdotio et regno, que cum in eternum dicantur statuta [2 1Kb] , non permanent; ut alia intelligantur, quorum spondetur eternitas [3 1Kb] .

1. Cum igitur hec tanta tunc altitudine prenuntiata sint, tanta nunc manifestatione clarescant [4 1Kb] ; non frustra tamen moueri quispiam potest, ac dicere: Quomodo confidimus uenire omnia [5 1Kb] , que in libris illis uentura predicta sunt, si hoc ipsum quod ibi diuinitus dictum est, Domus tua et domus patris tui transibunt coram me in eternum, effectum habere non potuit? Quoniam uidemus illud sacerdotium fuisse mutatum; et quod illi domui promissum est, nec sperari aliquando complendum: quia illud quod ei reprobato mutatoque succedit, hoc potius predicatur eternum. Hoc qui dicit, nondum intelligit, aut non recolit, etiam ipsum secundum ordinem Aaron sacerdotium, tanquam umbram futuri eterni sacerdotii constitutum: ac per hoc quando ei eternitas promissa est, non ipsi umbre ac figure, sed ei quod per ipsam adumbrabatur figurabaturque, promissum est. Sed ne putaretur ipsa umbra esse mansura, ideo etiam mutatio eius debuit prophetari.

2. Regnum quoque isto modo etiam Saülis ipsius, qui certe reprobatus atque reiectus est, futuri regni erat umbra in eternitate mansuri. Oleum quippe illud quo unctus est, et ab eo chrismate christus est dictus, mystice accipiendum, et magnum sacramentum intelligendum est: quod in eo tantum ueneratus est ipse Dauid, ut percusso corde pauitauerit, quando in tenebroso occultatus antro, quo etiam Saül urgente intrauerat necessitate nature, exiguam particulam uestis eius retrorsum latenter abscidit, ut haberet unde monstraret, quomodo ei pepercerit, cum posset occidere; atque ita suspicionem de animo eius, qua sanctum Dauid putans inimicum suum uehementer persequebatur, auferret. Ne itaque reus esset tanti sacramenti in Saüle uiolati, quia uel indumentum eius sic attrectauit, extimuit. Ita enim scriptum est: Et  percussit cor Dauid super eum, quia abstulit pinnulam chlamydis eius. uiris autem, qui cum illo erant, et ut Saülem in manus suas traditum interimeret suadebant, Non mihi, inquit, contingat a Domino, si fecero hoc uerbum domino meo christo Domini, inferre manum meam super eum; quia christus Domini est hic . Huic ergo umbre futuri non propter ipsam, sed propter illud quod prefigurabat, tanta ueneratio exhibebatur. Unde et illud quod ait Saüli Samuel, Quoniam non seruasti mandatum meum, quod mandauit tibi Dominus; quemadmodum nunc parauerat Dominus regnum tuum usque in eternum super Isrel, et nunc regnum tuum non stabit tibi; et queret Dominus sibi hominem secundum cor suum, et mandabit ei Dominus esse in principem super populum suum; quia non custodisti que mandauit tibi Dominus : non sic accipiendum est, ac si ipsum Saülem Deus in eternum preparauerit regnaturum, et hoc postea noluerit seruare peccanti; neque enim eum peccaturum esse nesciebat: sed preparauerat regnum eius, in quo figura esset regni eterni. Ideo addidit, Et nunc regnum tuum non stabit tibi. Stetit ergo, et stabit, quod in illo significatum est: sed non huic stabit, quia non in eternum ipse fuerat regnaturus, nec progenies eius, ut saltem per posteros alterum alteri succedentes uideretur impleri quod dictum est, in eternum. Et queret, inquit, Dominus sibi hominem: siue Dauid, siue ipsum Mediatorem significans Testamenti noui, qui figurabatur in chrismate etiam quo unctus est ipse Dauid et progenies eius. Non autem quasi nesciat ubi sit, ita Deus sibi hominem querit: sed per hominem more hominum loquitur; quia et sic loquendo nos querit. Non solum enim Deo Patri, uerum etiam ipsi quoque Unigenito eius, qui uenit querere quod perierat , usque adeo iam eramus noti, ut in ipso essemus electi ante constitutionem mundi . Queret sibi ergo dixit, suum habebit [1 1Kb] . Unde in latina lingua hoc uerbum accipit prepositionem, et, Acquirit, dicitur: quod satis apertum est quid significet. Quanquam et sine additamento prepositionis Querere intelligatur Acquirere: ex quo lucra uocantur et questus.



CAPUT uII.---De disruptione regni Isrelitici, qua prefiguratur perpetua diuisio Isrelis spiritualis ab Isrele carnali.

1. Rursus peccauit Saül per inobedientem, et rursus Samuel ait illi in uerbo Domini: Quia spreuisti uerbum Domini, spreuit te Dominus, ut non sis rex super Isrel. Et rursus pro eodem peccato, cum id confiteretur Saül, et ueniam precaretur, rogaretque Samuelem, ut reuerteretur cum illo ad placandum Deum: Non reuertar, inquit, tecum; quia spreuisti uerbum Domini, et spernet te Dominus, ne sis rex super Isrel. Et conuertit Samuel faciem suam, ut abiret: et tenuit Saül pinnulam diploidis eius, et disrupit eam. Et dixit ad eum Samuel, Disrupit Dominus regnum ab  Isrel de manu tua hodie, et dabit proximo tuo bono super te, et diuidetur Isrel in duo: et non conuertetur, neque penitebit eum; quoniam non est sicut homo, ut peniteat eum: ipse minatur, et non permanet . Iste cui dicitur, Spernet Dominus, ne sis rex super Isrel; et, Disrupit Dominus regnum ab Isrel de manu tua hodie; quadraginta annos regnauit super Isrel  , tanto scilicet spatio temporis, quanto et ipse Dauid, et audiuit hoc primo tempore regni sui: ut intelligamus ideo dictum, quia nullus de stirpe eius fuerat regnaturus; et respiciamus ad stirpem Dauid, unde exortus est secundum carnem Mediator Dei et hominum homo Christus iehsu.

2. Non autem habet Scriptura, quod in plerisque latinis codicibus legitur, Disrupit Dominus regnum Isrel de manu tua; sed sicut a nobis positum est inuentum in grecis, Disrupit Dominus regnum ab Isrel de manu tua: ut hoc intelligatur, de manu tua; quod est, ab Isrel. Populi ergo Isrel personam figurate gerebat homo iste, qui populus regnum fuerat amissurus, Christo Iesu Domino nostro per nouum Testamentum, non carnaliter, sed spiritualiter regnaturo. De quo cum dicitur, Et dabit illud proximo tuo, ad carnis cognationem id refertur: ex Isrel enim Christus secundum carnem, unde et Saül. Quod uero additum est, bono super te, potest quidem intelligi, meliori te; nam et quidam sic sunt interpretati: sed melius sic accipitur, bono super te, ut quia ille bonus est, ideo sit super te [1 1Kb] , iuxta illud aliud propheticum, Donec ponam omnes inimicos tuos sub pedibus tuis . In quibus est et Isrel, cui suo persecutori regnum abstulit Christus. Quamuis fuerit illic et Isrel, in quo dolus non erat , quoddam quasi frumentum illarum palearum. Nam utique inde erant Apostoli, inde tot martyres, quorum prior Stephanus; inde tot Ecclesie, quas apostolus Paulus commemorat, in conuersione eius magnificantes Deum .

3. De qua re non dubito intelligendum esse quod sequitur, Et diuidetur Isrel in duo: in Isrel scilicet inimicum Christo, et Isrel adherentem Christo; in Isrel ad ancillam, et Isrel ad liberam pertinentem. Nam ista duo genera primum simul erant, uelut Abraham adhuc adhereret ancille, donec sterilis per Christi gratiam fecundata clamaret, Eiice ancillam et filium eius . Propter peccatum quidem Salomonis regnante filio eius Roboam, scimus Isrel in  duo fuisse diuisum, atque ita perseuerasse, habentibus singulis partibus reges suos, donec illa gens tota a Chaldeis esset ingenti uastatione subuersa atque translata. Sed hoc quid ad Saülem, cum si tale aliquid comminandum esset, ipsi Dauid fuerit potius comminandum, cuius erat filius Salomon? Postremo nunc inter se gens Hebrea diuisa non est, sed indifferenter in eiusdem erroris societate dispersa per terras. Diuisio uero illa, quam Deus sub persona Saülis, illius regni et populi figuram gerentis, eidem regno populoque minatus est, eterna atque immutabilis significata est, per hoc quod adiunctum est, Et non conuertetur, neque penitebit eum; quoniam non est sicut homo, ut peniteat eum: ipse minatur, et non permanet: id est, homo minatur, et non permanet; non autem Deus, quem non penitet, sicut hominem. Ubi enim legitur quod peniteat eum, mutatio rerum significatur, immutabili prescientia manente diuina. Ubi ergo non penitere dicitur, non mutare intelligitur [1 1Kb] .

4. Prorsus insolubilem uidemus per hec uerba prolatam diuinitus fuisse sententiam de ista diuisione populi Isrel, et omnino perpetuam. Quicumque enim ad Christum transierunt, uel transeunt, uel transibunt inde, non erant inde secundum Dei prescientiam, non secundum generis humani unam eamdemque naturam. Prorsus quicumque ex Isrelitis adherentes Christo perseuerant in illo, nunquam erunt cum eis Isrelitis, qui eius inimici usque in finem uite huius esse persistunt: sed in diuisione, que hic prenuntiata est, perpetuo permanebunt. Nihil enim prodest Testamentum uetus de monte Sina in seruitutem generans , nisi quia testimonium perhibet Testamento nouo. Alioquin quamdiu legitur Moyses, uelamen super corda eorum positum est: cum autem quisque inde transierit ad Christum, auferetur uelamen . Transeuntium quippe intentio ipsa mutatur de uetere ad nouum; ut non iam quisque intendat accipere carnalem, sed spiritualem felicitatem. Propter quod ipse magnus propheta Samuel, antequam unxisset regem Saül, quando exclamauit ad Dominum pro Isrel, et exaudiuit eum; et cum offerret holocaustosim [2 1Kb] , accedentibus alienigenis ad pugnam contra populum Dei, tonuit Dominus super eos, et confusi sunt, et offenderunt coram Isrel, atque superati sunt: assumpsit lapidem unum, et statuit illum inter Massephat [3 1Kb] nouam et ueterem, et uocauit nomen eius Abennezer, quod est latine Lapis adiutoris [4 1Kb] : et dixit, Usque huc adiuuit nos Dominus . Massephat interpretatur Intentio. Lapis ille adiutoris medietas est Saluatoris, per quem transeundum est a Massephat uetere ad nouam, id est, ab intentione qua exspectabatur in carnali regno beatitudo falsa carnalis, ad intentionem qua per nouum Testamentum exspectatur in regno celorum  beatitudo uerissima spiritualis: qua quoniam nichil est melius, huc usque adiuuat Deus.



CAPUT uIII.---De promissionibus ad Dauid in filio eius, que nullatenus in Salomone, sed plenissime inueniuntur in Christo.

1. Iam nunc uideo esse monstrandum quid ipsi Dauid, qui Saüli successit in regnum, cuius mutatione finalis illa mutatio figurata est, propter quam diuinitus cuncta dicta, cuncta conscripta sunt, Deus promiserit, quod ad rem qua de agimus pertinet. Cum regi Dauid multa prospera prouenissent, cogitauit facere Deo domum, templum illud scilicet excellentissime diffamatum, quod a rege Salomone filio eius postea fabricatum est. Hoc eo cogitante, factum est uerbum Domini ad Nathan prophetam, quod perferret ad regem. Ubi cum dixisset Deus quod non ab ipso Dauid sibi edificaretur domus, neque per tantum tempus se mandasse cuiquam in populo suo, ut sibi fieret domus cedrina: Et nunc, inquit, hec dices seruo meo Dauid: Hec dicit Dominus omnipotens: Accepi te de ouili ouium, ut esses in ducem super populum meum in [1 1Kb] Isrel, et eram tecum in omnibus quibus ingrediebaris, et exterminaui omnes inimicos tuos a facie tua, et feci te nominatum secundum nomen magnorum qui sunt super terram: et ponam locum populo meo Isrel, et plantabo illum, et inhabitabit seorsum, et non sollicitus erit ultra; et non apponet filius iniquitatis humiliare eum, sicut ab initio a diebus quibus constitui iudices super populum meum Isrel. Et requiem tibi dabo ab omnibus inimicis tuis: et nuntiabit [2 1Kb] tibi Dominus, quoniam domum edificabis ipsi. Et erit cum repleti fuerint dies tui, et [3 1Kb] dormies cum patribus tuis, et suscitabo semen tuum post te, qui erit de uentre tuo, et preparabo regnum eius. Hic edificabit mihi domum nomini meo, et dirigam thronum illius usque in eternum. Ego ero illi in patrem, et ille erit mihi in filium. Et si uenerit [4 1Kb] iniquitas eius, redarguam illum in uirga uirorum, et in tactibus filiorum hominum: misericordiam autem meam non amoueam ab eo, sicut amoui a quibus amoui a facie mea [5 1Kb] : et fidelis erit domus eius, et regnum eius usque in eternum coram me, et thronus eius erit erectus usque in eternum .

2. Hanc tam grandem promissionem qui putat in Salomone fuisse completam, multum errat. Attendit enim quod dictum est, Hic edificabit mihi domum; quoniam Salomon templum illud nobile exstruxit: et non attendit, Fidelis erit domus eius, et regnum eius usque in eternum coram me. Attendat ergo et aspiciat Solomonis domum plenam mulieribus alienigenis  colentibus deos falsos, et ipsum ab eis regem aliquando sapientem in eamdem idololatriam seductum atque deiectum: et non audeat existimare Deum uel hoc promisisse mendaciter, uel talem Salomonem domumque eius futuram non potuisse prescire. Non hinc autem deberemus ambigere, nec si non in Christo Domino nostro, qui factus est ex semine Dauid secundum carnem , iam uideremus ista compleri; ne uane atque inaniter hic alium aliquem requiramus, sicut carnales Iudei. Nam et ipsi usque adeo filium, quem loco isto regi Dauid promissum legunt, intelligunt non fuisse Salomonem, ut eo qui promissus est tanta iam manifestatione declarato adhuc mirabili cecitate alium sperare se dicant. Facta est quidem nonnulla imago rei future etiam in Salomone, in eo quod templum edificauit, et pacem habuit secundum nomen suum , et in exordio regni sui mirabiliter laudabilis fuit: sed eadem sua persona per umbram futuri prenuntiabat etiam ipse Christum Dominum nostrum, non exhibebat. Unde quedam de illo ita scripta sunt, quasi de ipso ista predicta sint, dum Scriptura sancta etiam rebus gestis prophetans, quodammodo in eo figuram delineat futurorum. Nam preter libros diuine historie, ubi regnasse narratur, Psalmus etiam septuagesimus primus titulo nominis eius inscriptus est: in quo tam multa dicuntur, que omnino ei conuenire non possunt, Domino autem Christo aptissima [1 1Kb] perspicuitate conueniunt, ut euidenter appareat, quod in illo figura qualiscumque adumbrata sit, in isto autem ipsa ueritas presentata. Notum est enim quibus terminis regnum conclusum fuerit Salomonis: et tamen in eo psalmo legitur, ut alia taceam, Dominabitur a mari usque ad mare, et a flumine usque ad terminos orbis terre ; quod in Christo uidemus impleri. A flumine quippe dominandi sumpsit exordium, ubi baptizatus a Ioanne, eodem monstrante cepit agnosci a discipulis, qui eum non solum magistrum, uerum etiam Dominum appellauerunt  .

3. Nec ob aliud, uiuente adhuc patre suo Dauid, regnare Salomon cepit, quod nulli illorum regum contigit, nisi ut hinc quoque satis eluceat non esse ipsum, quem prophetia ista presignat  , que ad eius patrem loquitur, dicens: Et erit, cum repleti fuerint dies tui, et dormies cum patribus tuis, et suscitabo semen tuum post te, qui erit de uentre tuo, et preparabo regnum illius. Quomodo ergo propter id quod sequitur, Hic edificabit mihi domum, iste Salomon putabitur prophetatus: et non potius propter id quod precedit, Cum repleti fuerint dies tui, et dormies cum patribus tuis, suscitabo semen tuum post te, alius pacificus intelligitur esse promissus, qui non ante, sicut iste, sed post mortem Dauid prenuntiatus est suscitandus? Quamlibet enim longo interposito tempore iehsu Christus ueniret, procul dubio post mortem  regis Dauid, cui sic est promissus, eum uenire oportebat, qui edificaret domum Deo, non de lignis et lapidibus, sed de hominibus, qualem illum edificare gaudemus. Huic enim domui dicit Apostolus, hoc est, fidelibus Christi: Templum enim Dei sanctum est, quod estis uos .



CAPUT IX.---Quam similis in Psalmo octogesimo octauo sit prophetia de Christo, his que in Regnorum libris Nathan prophetante promittuntur.

Propter quod et in Psalmo octogesimo et octauo, cuius est titulus, Intellectus ipsi Aethan Isrelite, commemorantur promissiones Dei facte regi Dauid, et istis, que in libro Regnorum sunt posita, quedam ibi similia dicuntur; sicut est: Iuraui Dauid seruo meo: Usque in eternum preparabo semen tuum. Et iterum: Tunc locutus es in aspectu filiis tuis, et dixisti: Posui adiutorium super potentem, et exaltaui electum de populo meo. Inueni Dauid seruum meum, in oleo sancto meo unxi eum. Manus enim mea auxiliabitur ei, et brachium meum confortabit eum. Non proficiet inimicus in eo, et filius iniquitatis non apponet nocere ei. Et concidam inimicos eius a facie eius, et eos qui oderunt eum, fugabo. Et ueritas mea et misericordia mea cum ipso, et in nomine meo exaltabitur cornu eius. Et ponam in mari manum eius, et in fluminibus dexteram eius. Ipse inuocabit me: Pater meus es tu, Deus meus et susceptor salutis mee. Et ego primogenitum ponam illum, excelsum apud reges terre. In eternum seruabo illi misericordiam meam, et testamentum meum fidele ipsi. Et ponam in seculum seculi semen eius [1 1Kb] , et thronum eius sicut dies celi . Que omnia de Domino Iesu intelliguntur, quando recte intelliguntur, sub nomine Dauid, propter formam serui, quam de semine Dauid idem Mediator assumpsit ex uirgine. Continuo etiam dicitur de peccatis filiorum eius tale aliquid, quale in Regnorum libro positum est, et quasi de Salomone procliuius accipitur. Ibi namque, hoc est in Regnorum libro, Et si uenerit, inquit, iniquitas eius, redarguam illum in uirga uirorum, et in tactibus filiorum hominum: misericordiam autem meam non amoueam ab eo : tactibus significans plagas correptionis. Unde illud est, Ne tetigeritis christos meos . Quod quid est aliud, quam, Ne leseritis? In Psalmo uero cum ageret tanquam de Dauid, ut quiddam eiusmodi etiam ibi diceret, Si dereliquerint, inquit, filii eius legem meam, et in iudiciis meis non ambulauerint; si iustificationes meas profanauerint, et mandata mea non custodierint; uisitabo in uirga iniquitates eorum, et in flagellis delicta eorum: misericordiam autem meam non dispergam ab eo . Non dixit, Ab eis, cum loqueretur de filiis eius, non de ipso: sed dixit, ab eo; quod bene intellectum tantumdem ualet. Non enim Christi ipsius, quod est caput Ecclesie, possent inueniri ulla peccata, que opus esset humanis correptionibus seruata misericordia diuinitus cerceri; sed in eius  corpore ac membris, quod populus eius est. Ideo in libro Regnorum, iniquitas eius dicitur; in Psalmo autem, filiorum eius: ut intelligamus de ipso dici quodammodo, quod de eius corpore dicitur. Propter quod etiam ipse de celo, cum corpus eius, quod sunt fideles eius, Saulus persequeretur, Saule, inquit, Saule, quid me persequeris ? Deinde in consequentibus Psalmi, Neque nocebo, inquit, in ueritate mea, neque profanabo testamentum meum, et que procedunt de labiis meis non reprobabo. Semel iuraui in sancto meo, si Dauid mentiar: id est, nequaquam Dauid mentiar, Solet enim sic loqui Scriptura. Quid autem non mentiatur, adiungit, et dicit, Semen eius in eternum manebit; et sedes eius sicut sol in conspectu meo, et sicut luna perfecta in eternum, et testis in celo fidelis .



CAPUT X.---Quam diuersa acta sint in regno terrene Ierusalem, ab his que promiserat Deus, ut intelligeretur promissionis ueritas ad alterius Regis et regni gloriam pertinere.

Post hec tante promissionis ualidissima firmamenta, ne putarentur in Salomone completa, tanquam id speraretur, nec inueniretur: Tu uero, inquit, repulisti, et ad nichilum deduxisti, Domine. Hoc quippe factum est de regno Salomonis in posteris eius, usque ad euersionem ipsius terrene Ierusalem, que regni eiusdem sedes fuit; et maxime ipsius templi labem, quod fuerat a Salomone constructum  . Sed ne ob hoc putaretur Deus contra sua promissa fecisse, continuo subiecit, Distulisti Christum tuum . Non est ergo ille Salomon, sed nec ipse Dauid, si dilatus est Christus Domini. Cum enim christi eius dicerentur omnes reges mystico illo chrismate consecrati, non solum a rege Dauid et deinceps, sed ab illo etiam Saüle, qui populo eidem rex primus est unctus ; ipse quippe Dauid eum christum Domini appellat: erat tamen unus uerus Christus, cuius illi figuram prophetica unctione gestabant; qui secundum opinionem hominum, qui eum putabant in Dauid uel in Salomone intelligendum, differebatur in longum; secundum autem dispositionem Dei uenturus suo tempore parabatur. Interea dum ille differtur, quid factum sit de regno terrene Ierusalem, ubi sperabatur utique regnaturus, secutus iste psalmus adiunxit, atque ait: Euertisti [1 1Kb] testamentum serui tui, profanasti in terra sanctitatem eius. Destruxisti omnes macerias eius, posuisti munitiones eius in formidinem. Diripuerunt eum omnes  transeuntes uiam, factus est opprobrium uicinis suis. Exaltasti dexteram inimicorum eius, iucundasti omnes inimicos eius. Auertisti adiutorium gladii eius, et non es opitulatus ei in bello. Dissoluisti eum ab emundatione, sedem eius in terram collisisti. Minuisti dies sedis eius, perfudisti eum confusione . Hec omnia uenerunt super ancillam Ierusalem, in qua regnauerunt nonnulli etiam filii libere, regnum illud tenentes in dispensatione temporaria: regnum autem celestis Ierusalem, cuius erant filii, in uera fide habentes, et in uero Christo sperantes. Quomodo autem ista uenerint super illud regnum, index est rerum gestarum, si legatur, historia.



CAPUT XI.---De substantia populi Dei, que per susceptionem [1 1Kb] carnis in Christo est: qui solus eruendi ab inferis animam suam habuit potestatem.

Post hec autem prophetata ad precandum Deum Propheta conuertitur: sed et ipsa precatio prophetatio est. Usquequo, Domine, auertis in finem ? subauditur, faciem tuam: sicu talibi dicitur, Usquequo auertis faciem tuam a me  Nam ideo quidam codices hic non habent, auertis; sed, auerteris: quanquam possit intelligi, Auertis misericordiam tuam, quam promisisti Dauid. Quod autem dixit, in finem; quid est, nisi, Usque in finem? Qui finis intelligendus est ultimum tempus, quando in Christum Iesum etiam illa gens est creditura, ante quem finem illa fieri oportebat, que superius erumnosa defleuit. Propter que et hic sequitur, Exardescet sicut ignis ira tua. Memento que est mea substantia. Nihil hic melius, quam ipse iehsu intelligitur, substantia populi eius, ex quo natura est carnis eius. Non enim uane, inquit, constituisti omnes filios hominum. . Nisi enim esset unus Filius hominis substantia Isrel, per quem Filium hominis liberarentur multi filii hominum, uane utique constituti essent omnes filii hominum. Nunc uero omnis quidem humana natura per peccatum primi hominis in uanitatem de ueritate collapsa est, propter quod dicit alius psalmus, Homo uanitati similis factus est, dies eius uelut umbra pretereunt : sed non uane Deus constituit omnes filios hominum; quia et multos a uanitate liberat per mediatorem Iesum, et quos liberandos non esse presciuit, ad utilitatem liberandorum et comparationem duarum inter se a contrario ciuitatum, non utique uane in totius rationalis creature pulcherrima atque iustissima ordinatione constituit. Deinde sequitur, Quis est homo qui uiuet, et non uidebit mortem; eruet animam suam de manu inferi ? Quis est iste, nisi substantia illa Isrel ex semine Dauid, Christus iehsu? De quo dicit Apostolus, quod surgens a mortuis, iam non moritur, et mors ei ultra non dominabitur . Sic enim uiuet et non uidebit mortem, ut tamen mortuus fuerit; sed animam suam eruerit de manu inferi, quo propter quorumdam soluenda inferni uincla descenderat [2 1Kb] : eruerit autem potestate illa, de qua in Euangelio dicit, Potestatem  habeo ponendi animam meam, et potestatem habeo iterum sumendi eam .



CAPUT XII.---Ad quorum personam pertinere intelligenda sit flagitatio promissorum, de quibus in Psalmo dicitur, Ubi sunt misericordie tue, Domine, antique, etc.

Sed cetera psalmi huius, que ita se habent, Ubi sunt miserationes tue antique, Domine, quas iurasti Dauid in ueritate tua? Memento, Domine, opprobrii seruorum tuorum, quod continui in sinu meo multarum gentium: quod exprobrauerunt inimici tui, Domine; quod exprobrauerunt, commutationem Christi tui: utrum ex persona dicta sint illorum Isrelitarum, qui desiderabant reddi sibi promissionem, que facta est ad Dauid; an potius Christianorum, qui non secundum carnem, sed secundum spiritum sunt Isrelite, merito, queri potest. Dicta sunt quippe ista uel scripta tempore quo fuit Aethan, de cuius nomine titulum iste psalmus accepit; et idem tempus regni Dauid fuit: ac per hoc non diceretur, Ubi sunt miserationes tue antique, Domine, quas iurasti Dauid in ueritate tua? nisi eorum personam in se Propheta [1 1Kb] transfiguraret, qui longe postea futuri erant, quibus hoc tempus esset antiquum, quando regi Dauid ista promissa sunt. Potest autem intelligi multas gentes, quando persequebantur Christianos, exprobrasse illis passionem Christi, quam Scriptura commutationem uocat; quoniam moriendo immortalis est factus. Potest et commutatio Christi secundum hoc accipi exprobrata Isrelitis, quia cum eorum speraretur futurus, factus est gentium: et hoc eis nunc exprobrant multe gentes, que crediderunt in eum per nouum Testamentum, illis in uetustate remanentibus: ut ideo dicatur, Memento, Domine, opprobrii seruorum tuorum; quia non eos obliuiscente, sed potius miserante Domino, et ipsi post hoc opprobrium credituri sunt. Sed ille quem prius posui, conuenientior sensus mihi uidetur. Inimicis enim Christi, quibus exprobratur, quod eos ad gentes transiens reliquerit Christus, incongrue uox ista coaptatur, Memento, Domine, opprobrii seruorum tuorum; non enim serui Dei nuncupandi sunt tales Iudei: sed eis uerba ista competunt, qui cum graues humilitates persecutionum pro Christi nomine paterentur, recordari potuerunt excelsum regnum semini Dauid fuisse promissum; et eius desiderio dicere, non desperando, sed petendo, querendo, pulsando, Ubi sunt miserationes tue antique, Domine, quas iurasti Dauid in ueritate tua? Memento, Domine, opprobrii seruorum tuorum, quod continui in sinu meo multarum gentium; hoc est, In interioribus meis patienter pertuli. Quod exprobrauerunt inimici tui, Domine; quod exprobrauerunt, commutationem Christi tui: non eam putantes commutationem, sed consumptionem [2 1Kb] . Quid est autem, Memento, Domine, nisi, ut miserearis, et pro tolerata patienter humilitate mea, reddas celsitudinem, quam iurasti Dauid in ueritate tua? Si autem Iudeis assignemus hec  uerba, illi serui Dei talia dicere potuerunt, qui expugnata terrena Ierusalem, antequam iehsu Christus humanitus nasceretur, in captiuitatem ducti sunt, intelligentes commutationem Christi, quia scilicet non per eum terrena carnalisque felicitas, qualis paucis annis regis Salomonis apparuit, sed celestis ac spiritualis esset fideliter exspectanda: quam tunc ignorans infidelitas gentium, cum Dei populum exsultabat atque insultabat esse captiuum, quid aliud quam Christi commutationem, sed scientibus nesciens, exprobrabat? Et ideo quod sequitur, ubi psalmus iste concluditur, Benedictio Domini in eternum: fiat, fiat ; uniuerso populo Dei ad celestem Ierusalem pertinenti, siue in illis qui latebant in Testamento uetere, antequam reuelaretur nouum, siue in his qui iam Testamento nouo reuelato manifeste pertinere cernuntur ad Christum, satis congruit. Benedictio quippe Domini in semine Dauid, non ad aliquod tempus, qualis diebus Salomonis apparuit, sed in eternum speranda est, in qua certissima spe dicitur, Fiat, fiat. Illius enim spei est confirmatio uerbi huius iteratio. Hoc ergo intelligens Dauid ait in secundo Regnorum libro, unde ad istum psalmum digressi sumus: Et locutus es pro domo serui tui in longinquum. Ideo autem post paululum ait: Nunc incipe, et benedic domum serui tui usque in eternum , et cetera; quia tunc geniturus erat filium, ex quo progenies eius duceretur ad Christum, per quem futura erat domus eius eterna, eademque domus Dei. Domus enim Dauid, propter genus Dauid; domus autem Dei eadem ipsa, propter templum Dei, de hominibus factum, non de lapidibus, ubi habitet in eternum populus cum Deo et in Deo suo, et Deus cum populo atque in populo suo: ita ut Deus sit implens populum suum, et populus plenus Deo suo, cum Deus erit omnia in omnibus , ipse in pace premium, qui uirtus in bello. Ideo cum in uerbis Nathan dictum sit, Et nuntiabit tibi Dominus quoniam domum edificabis ipsi: postea dictum est in uerbis Dauid, Quoniam tu Dominus omnipotens Deus Isrel, reuelasti aurem serui tui, dicens, Domum edificabo tibi . Hanc enim domum et nos edificamus bene uiuendo, et Deus ut bene uiuamus opitulando: quia nisi Dominus edificauerit domum, in uanum luborabunt edificantes eam . Cuius domus cum uenerit ultima dedicatio, tunc fiet illud, quod hic per Nathan locutus est Deus, dicens: Et ponam locum populo meo Isrel, et plantabo illum, et inhabitabit seorsum, et non sollicitus erit ultra: et non apponet filius iniquitatis humiliare eum, sicut ab initio a diebus quibus constitui iudices super populum meum Isrel .



CAPUT XIII.---An promisse pacis ueritas illis temporibus possit adscribi, que sub Salomone fluxerunt.

Hoc tam magnum bonum quisquis in hoc seculo et in hac terra sperat, insipienter sapit. An quispiam putabit in pace regni Salomonis id esse completum? Pacem quippe illam Scriptura in umbra futuri excellenti predicatione commendat. Sed huic suspicioni  uigilanter occursum est, cum, posteaquam dictum est, Et non apponet filius iniquitatis humiliare eum; continuo subiunctum est, Sicut ab initio a diebus quibus constitui iudices super populum meum Isrel. Iudices namque, priusquam Reges ibi esse cepissent, super illum populum fuerant constituti, ex quo terram promissionis accepit. Et utique humiliabat eum filius iniquitatis, hoc est hostis alienigena, per interualla temporum, quibus leguntur paces alternasse cum bellis: et inueniuntur illic pacis tempora prolixiora quam Salomon habuit, qui quadraginta regnauit annos. Nam sub eo Iudice qui appellatus est Aod, octoginta anni pacis fuerunt . Absit ergo, ut Salomonis tempora in hac promissione predicta esse credantur: multo minus utique cuiuslibet regis alterius. Non enim quisquam eorum in tanta, quanta ille, pace regnauit: nec unquam omnino gens illa ita regnum tenuit, ut sollicita non fuerit ne hostibus subderetur; quia in tanta mutabilitate rerum humanarum nulli aliquando populo concessa est tanta securitas, ut huic uite hostiles non formidaret incursus. Locus ergo iste qui promittitur tam pacate ac secure habitationis, eternus est, eternisque debetur in matre Ierusalem libera, ubi erit ueraciter populus Isrel: hoc enim nomen  interpretatur uidens Deum: cuius premii desiderio pia per fidem uita in hac erumnosa peregrinatione ducenda est.



CAPUT XIu.---De studio Dauid in dispositione mysterioque Psalmorum.

Procurrente igitur per tempora ciuitate Dei, primo in umbra futuri, in terrena scilicet Ierusalem regnauit Dauid. Erat autem Dauid uir in canticis eruditus, qui harmoniam musicam non uulgari uoluptate, sed fideli uoluntate dilexerit; eaque Deo suo, qui uerus est Deus, mystica rei magne figuratione seruierit. Diuersorum enim sonorum rationabilis moderatusque concentus concordi uarietate compactam bene ordinate ciuitatis insinuat unitatem. Denique omnis fere prophetia eius in Psalmis est, quos centum quinquaginta liber continet, quem Psalmorum uocamus. In quibus nonnulli uolunt, eos solos factos esse a Dauid, qui eius nomine inscripti sunt. Sunt item qui putant non ab eo factos, nisi qui prenotantur, Ipsius Dauid: qui uero habent in titulis, Ipsi Dauid, ab aliis factos, persone ipsius fuisse coaptatos. Que opinio uoce euangelica Saluatoris ipsius refutatur, ubi ait, quod ipse Dauid in Spiritu Christum dixerit esse Dominum suum : quoniam Psalmus centesimus nonus sic incipit: Dixit Dominus Domino meo, Sede a dextris meis, donec ponam inimicos tuos scabellum pedum tuorum . Et certe idem psalmus non habet in titulo, Ipsius Dauid; sed, Ipsi Dauid, sicut plurimi. Mihi autem credibilius uidentur existimare qui omnes illos centum et quinquaginta Psalmos eius operi tribuunt, eumque aliquos prenotasse etiam nominibus aliorum, aliquid quod ad rem pertineat figurantibus, ceteros autem nullius hominis nomen in titulis habere uoluisse: sicut ei uarietatis  huius dispositionem, quamuis latebrosam, non tamen inanem Dominus inspirauit. Nec mouere debet ad hoc non credendum, quod nonnullorum nomina Prophetarum, qui longe post Dauid regis tempora fuerunt, quibusdam psalmis in eo libro leguntur inscripta; et que ibi dicuntur, uelut ab eis dici uidentur. Neque enim non potuit propheticus Spiritus prophetanti regi Dauid hec etiam futurorum Prophetarum nomina reuelare, ut aliquid, quod eorum persone conueniret, prophetice cantaretur: sicut rex Iosias exorturus et regnaturus post annos amplius quam trecentos, cuidam prophete, qui etiam facta eius futura predixit, cum suo nomine reuelatus est .



CAPUT Xu.---An omnia que in Psalmis de Christo et Ecclesia prophetantur, ad contextum huius operis coaptanda sint.

Nunc iam exspectari a me uideo, ut hoc loco libri huius aperiam quid in Psalmis Dauid de Domino Iesu Christo uel eius Ecclesia prophetauerit. Ego autem ut hoc non ita faciam, sicut uidetur ipsa exspectatio postulare , ne more centonum ad rem quam uolumus, tanquam uersiculos decerpere uideamur, uelut de grandi carmine [2 1Kb] , quod non de re illa, sed de alia longeque diuersa reperiatur esse conscriptum. Hoc autem ut in quocumque psalmo possit ostendi, exponendus est totus: quod quanti operis sit, et aliorum, et nostra uolumina, in quibus hoc fecimus, satis indicant. Legat ergo illa, qui uoluerit, et potuerit: inueniet quot et quanta rex Dauid idemque propheta de Christo et eius Ecclesia prophetauerit, de Rege scilicet et ciuitate quam condidit.



CAPUT XuI.---De his que in quadragesimo quarto Psalmo ad Christum et Ecclesiam pertinentia, aut aperte dicuntur, aut tropice.

1. Quamlibet enim de quacumque re proprie sint atque manifeste prophetice locutiones, necesse est ut eis etiam tropice misceantur: que maxime propter tardiores ingerunt doctoribus laboriosum disputandi exponendique negotium. Quedam tamen Christum et Ecclesiam ipsa prima facie, mox ut dicuntur, ostendunt; etsi ex otio restant exponenda, que in eis minus intelliguntur: quale illud est in eodem Psalmorum libro: Eructauit cor meum uerbum bonum, dico ego opera mea regi. Lingua mea calamus scribe uelociter scribentis. Speciosus forma pre filiis hominum: diffusa est gratia in labiis tuis, propterea benedixit te Deus in eternum. Accingere gladium tuum circa femur [3 1Kb] , potentissime. Specie tua et pulchritudine  tua, intende, prospere procede, et regna. Propter ueritatem et mansuetudinem et iustitiam; et deducet te mirabiliter dextera tua. Sagitte tue acute potentissime [1 1Kb] . Populi sub te cadent, in corde inimicorum regis. Sedes tua, Deus, in secula seculorum, uirga directionis uirga regni tui. Dilexisti iustitiam, et odio habuisti iniquitatem: propterea unxit te, Deus, Deus tuus oleo exsultationis pre participibus tuis. Myrrha et gutta et casia a uestimentis tuis, a domibus eburneis: ex quibus delectauerunt te filie regum in honore tuo . Quis non hic Christum, quem predicamus, et in quem credimus, quamlibet sit tardus, agnoscat: cum audiat Deum, cuius sedes est in secula seculorum; et unctum a Deo, utique sicut ungit Deus, non uisibili, sed spirituali atque intelligibili chrismate? Quis enim tam rudis est in hac religione, uel tam surdus aduersus eius famam longe lateque diffusam, ut Christum a chrismate, hoc est ab unctione, appellatum esse non nouerit? Agnito autem rege Christo, iam cetera que hic tropice dicta sunt, quomodo sit speciosus forma pre filiis hominum, quadam tanto magis amanda atque miranda, quanto minus corporea pulchritudine; quis gladius eius, que sagitte, et cetera isto modo non proprie, sed tropice posita, iam subditus ei qui regnat propter ueritatem et mansuetudinem et iustitiam, inquirat ex otio.

2. Deinde aspiciat eius Ecclesiam, tanto uiro suo spirituali connubio et diuino amore coniunctam: de qua dicitur in his que sequuntur: Astitit regina a dextris tuis in uestitu deaurato, circumamicta uarietate. Audi, filia, et uide, et inclina aurem tuam, et obliuiscere populum tuum, et domum patris tui. Quoniam concupiuit rex speciem tuam, quia ipse est Dominus Deus tuus. Et adorabunt eum filie Tyri in muneribus: uultum tuum deprecabuntur diuites plebis. Omnis gloria eius filie regis intrinsecus, in fimbris aureis, circumamicta uarietate. Afferentur regi uirgines post eam, proxime eius afferentur tibi. Afferentur in letitia et exsultatione: adducentur in templum regis. Pro patribus tuis nati sunt tibi filii: constitues eos principes super omnem terram. Memores erunt nominis tui, in omni generatione et generatione. Propterea populi confitebuntur tibi in eternum, et in seculum seculi . Non opinor quemquam ita desipere, ut hic aliquam mulierculam predicari credat atque describi: coniugem uidelicet illius, cui dictum est, Sedes tua, Deus, in secula seculorum: uirga directionis uirga regni tui. Dilexisti iustitiam, et odio habuisti iniquitatem: propterea unxit te, Deus, Deus tuus oleo exsultationis pre participibus tuis: Christum utique pre Christianis. Hi sunt enim participes eius, ex quorum in omnibus gentibus unitate atque concordia fit ista regina: sicut in alio psalmo de illa dicitur, Ciuitas Regis magni . Ipsa est Sion spiritualiter: quod nomen latine interpretatum Speculatio est. Speculatur enim futuri seculi magnum bonum: quoniam illuc dirigitur  eius intentio. Ipsa est et Ierusalem eodem modo spiritualiter, unde multa iam diximus. Eius inimica est ciuitas diaboli Babylon, que Confusio interpretatur. Ex qua tamen Babylone regina ista in omnibus gentibus regeneratione liberatur, et a pessimo rege ad optimum Regem, id est, a diabolo transit ad Christum. Propter quod ei dicitur, Obliuiscere populum tuum et domum patris tui. Cuius ciuitatis impie portio sunt et Isrelite sola carne, non fide: inimici etiam ipsi magni huius Regis, eiusque regine. Ad ipsos enim ueniens, et ab eis Christus occisus, magis aliorum factus est, quos non uidit in carne. Unde per cuiusdam psalmi prophetiam dicit Rex ipse noster, Erues me de contradictionibus populi, constitues me in caput [1 1Kb] gentium. Populus quem non cognoui, seruiuit mihi; in obauditu auris obaudiuit mihi . Populus ergo iste gentium, quem non cognouit Christus presentia corporali, in quem tamen Christum sibi annuntiatum credidit, ut merito de illo diceretur, In obauditu auris obaudiuit mihi; quia fides ex auditu est ; iste, inquam, populus additus ueris et carne et fide Isrelitis ciuitas est Dei, que ipsum quoque secundum carnem peperit Christum, quando in solis illis Isrelitis fuit. Inde quippe erat uirgo Maria, in qua carnem Christus, ut homo esset, assumpsit. De qua ciuitate psalmus alius ait, Mater Sion, dicet homo, et homo factus est in ea, et ipsa fundauit eam Altissimus . Quis est iste Altissimus, nisi Deus? Et per hoc Christus Deus, antequam in illa ciuitate per Mariam fieret homo, ipse in Patriarchis et Prophetis fundauit eam. Cum igitur huic regine ciuitati Dei tanto ante dictum sit per prophetiam, quod iam uidemus impletum, Pro patribus tuis nati sunt tibi filii, constitues eos principes super omnem terram: ex filiis quippe eius per omnem terram sunt prepositi et patres eius, cum confiteantur [2 1Kb] ei populi concurrentes ad eam cum confessione laudis eterne in seculum seculi  : procul dubio quidquid hic tropicis locutionibus subobscure dictum est, quoquo modo intelligatur, debet his rebus manifestissimis conuenire.



CAPUT XuII.---De his que ad sacerdotium Christi in Psalmo centesimo nono, et de his que in Psalmo uigesimo primo ad passionem ipsius spectant.

Sicut etiam in illo psalmo, ubi sacerdos Christus, quemadmodum hic rex, apertissime predicatur - Dixit Dominus Domino meo, Sede a dextris meis, donec ponam inimicos tuos scabellum pedum tuorum. Sedere Christus ad dexteram Dei Patris creditur, non uidetur: eius etiam inimicos poni sub pedibus eius nondum apparet; id agitur [3 1Kb] , apparebit in fine; etiam hoc nunc creditur, post uidebitur. uerum quod sequitur, uirgam uirtutis tue emittet Dominus ex Sion,  et [1 1Kb] dominare in medio inimicorum tuorum, ita clarum est, ut non solum infideliter et infeliciter, sed etiam impudenter negetur. Et ipsi quippe fatentur inimici, ex Sion missam fuisse legem Christi, quod Euangelium nos uocamus, et eam uirgam uirtutis eius agnoscimus. Dominari uero eum in medio inimicorum suorum, iidem ipsi inter quos dominatur, dentibus frendendo et tabescendo, et nichil aduersus eum ualendo, testantur. Deinde quod paulo post dicit, Iurauit Dominus, et non penitebit eum: quibus uerbis immutabile futurum esse significat, quod adiungit, Tu es sacerdos in eternum secundum ordinem Melchisedech , ex eo quod iam nusquam est sacerdotium et sacrificium secundum ordinem Aaron, et ubique offertur sub sacerdote Christo, quod protulit Melchisedech, quando benedixit Abraham , quis ambigere permittitur, de quo ista dicantur? Ad hec itaque manifesta referuntur, que paulo obscurius in eodem psalmo posita sunt, quando recte intelliguntur: quod in nostris iam popularibus Sermonibus fecimus [2 1Kb] . Sic et in illo ubi humilitatem passionis sue per prophetiam Christus eloquitur, dicens, Foderunt manus meas et pedes [3 1Kb] , dinumerauerunt omnia ossa mea. Ipsi uero considerauerunt et conspexerunt me. Quibus utique uerbis in cruce corpus significauit extentum, manibus pedibusque confixis et clauorum transuerberatione confossis, eoque modo se spectaculum considerantibus et conspicientibus prebuisse. Addens etiam, Diuiserunt sibi uestimenta mea, et super uestem meam miserunt sortem . Que prophetia quemadmodum impleta sit, euangelica narratur historia . Tunc profecto et alia recte intelliguntur, que ibi minus aperte dicta sunt, cum congruunt his que tanta manifestatione claruerunt: presertim quia et illa que non transacta credimus, sed presentia contuemur, sicut in eodem psalmo leguntur tanto ante predicta, ita nunc exhibita iam toto orbe cernuntur. Ibi enim paulo post dicitur: Commemorabuntur, et conuertentur ad Dominum uniuersi fines terre, et adorabunt in conspectu eius uniuerse patrie gentium; quoniam Domini est regnum, et ipse dominabitur gentium .



CAPUT XuIII.---De Psalmo tertio, et de quadragesimo, et de quinto decimo, et de sexagesimo septimo, in quibus mors et resurrectio Domini prophetantur.

1. De resurrectione quoque eius nequaquam Psalmorum oracula tacuerunt. Nam quid est aliud quod in Psalmo tertio ex persona eius canitur, Ego dormiui, et somnum cepi; exsurrexi quoniam Dominus suscipiet me [4 1Kb] ? An forte quisquam ita desipit, ut credat uelut aliquid magnum nobis indicare uoluisse Prophetam, quod dormierit, et exsurrexerit,  nisi somnus iste mors esset, et euigilatio resurrectio, quam de Christo sic oportuit prophetari? Nam et in quadragesimo multo manifestius id ostenditur, ubi ex persona eiusdem Mediatoris, more solito, tanquam preterita narrantur, que futura prophetabantur; quoniam que uentura erant iam in predestinatione et prescientia Dei uelut facta erant, quia certa erant [1 1Kb] . Inimici, inquit, mei dixerunt mala mihi: Quando morietur, et peribit nomen eius? Et si ingrediebatur ut uideret, uana locutum est cor eius, congregauit iniquitatem sibi. Egrediebatur foras, et loquebatur [2 1Kb] simul in unum. Aduersus me susurrabant omnes inimici mei, aduersus me cogitabant mala mihi. uerbum iniquum disposuerunt aduersus me: Numquid qui dormit, non adiiciet ut resurgat? Hic certe ita posita sunt uerba hec, ut nichil aliud dixisse intelligatur, quam si diceret, Numquid qui moritur, non adiiciet ut reuiuiscat? Superiora quippe demonstrant mortem ipsius cogitasse et disposuisse inimicos eius, et hoc actum esse per eum qui ingrediebatur ut uideret, et egrediebatur ut proderet. Cui autem hic non occurrat ex discipulo eius factus traditor Iudas? Quia ergo facturi erant quod moliebantur, id est, occisuri erant eum, ostendens illos uana malitia frustra occisuros resurrecturum, sic adiecit hunc uersum, uelut si diceret, Quid agitis uani? quod uestrum scelus erit, meus somnus erit. Numquid qui dormit, non adiiciet ut resurgat? Et tamen eos tam magnum nefas non impune facturos, consequentibus indicat uersibus, dicens: Etenim homo pacis mee in quem speraui, qui edebat panes meos, ampliauit super me calcaneum; hoc est, conculcauit me. Tu autem, inquit, Domine, miserere mei, et resuscita me, et reddam illis . Quis hoc iam neget, qui Iudeos post passionem resurrectionemque Christi de sedibus suis bellica strage et excidio funditus eradicatos uidet  ? Occisus enim ab eis resurrexit, et reddidit eis interim temporariam disciplinam, excepto quod non correctis seruat, quando uiuos et mortuos iudicabit. Nam Dominus ipse iehsu istum ipsum traditorem suum per panem porrectum ostendens Apostolis , hunc etiam uersum psalmi huius commemorauit, et in se dixit impletum: Qui edebat panes meos, ampliauit super me calcaneum. Quod autem ait, In quem speraui, non congruit capiti, sed corpori. Neque enim nesciebat eum ipse Saluator, de quo ante iam dixerat, Unus ex uobis diabolus est [3 1Kb] . Sed solet in se membrorum suorum transferre personam, et sibi tribuere quod esset illorum, quia caput et corpus unus est Christus: unde illud est in Euangelio, Esuriui, et dedistis mihi manducare. Quod exponens  ait: Quando uni ex minimis meis fecistis, mihi fecistis . Se itaque dixit sperasse, quod tunc sperauerant de Iuda discipuli eius, quando est connumeratus Apostolis.

2. Iudei autem Christum, quem sperant, moriturum esse non sperant. Ideo quem Lex et Prophete annuntiauerunt, nostrum esse non putant; sed nescio quem suum, quem sibi alienum a mortis passione confingunt. Ideo mirabili uanitate atque cecitate uerba que posuimus, non mortem et resurrectionem, sed somnum et euigilationem significasse contendunt. Sed clamat eis etiam Psalmus quintus decimus: Propter hoc iucundatum est cor meum, et exsultauit lingua mea, insuper et caro mea requiescet in spe: quoniam non derelinques animam meam in inferno, nec dabis Sanctum tuum uidere corruptionem . Quis in ea spe diceret requieuisse carnem suam, ut non derelicta anima sua in inferno, sed cito ad eam redeunte reuiuisceret, ne corrumperetur, sicut cadauera corrumpi solent, nisi qui die tertio resurrexit? Quod utique dicere non possunt de propheta et rege Dauid. Clamat et sexagesimus septimus Psalmus: Deus noster, Deus saluos faciendi, et Domini [1 1Kb] exitus  mortis . Quid apertius diceretur? Deus enim saluos faciendi Dominus est iehsu, quod interpretatur Saluator, siue Salutaris. Nam ratio nominis huius hec reddita est, quando priusquam ex uirgine nasceretur dictum est: Pariet filium, et uocabis nomen eius Iesum. Ipse enim saluum faciet populum suum a peccatis eorum . In quorum peccatorum remissionem quoniam sanguis eius effusus est, non utique oportuit eum de hac uita exitus alios habere quam mortis. Ideo cum dictum esset, Deus noster, Deus saluos faciendi; continuo subiunctum est, Et Domini exitus mortis; ut ostenderetur moriendo saluos esse facturus. Sed mirando dictum est, Et Domini; tanquam diceretur, Talis est ista uita mortalium, ut nec ipse Dominus aliter ab illa exiret, nisi per mortem.



CAPUT XIX.---De Psalmo sexagesimo octauo, in quo Iudeorum pertinax infidelitas declaratur.

Sed ut Iudei tam manifestis huius prophetie testimoniis, etiam rebus ad effectum tam clarum certumque perductis, omnino non cedant [2 1Kb] , profecto in eis illud impletur, quod in eo psalmo qui hunc sequitur, scriptum est. Cum enim et illic ex persona Christi, que ad eius passionem pertinent, prophetice dicerentur, commemoratum est quod in Euangelio patuit: Dederunt in escam meam fel, et in siti mea potum mihi dederunt acetum . Et uelut post tale conuiuium epulasque sibi huiuscemodi exhibitas mox intulit, Fiat mensa eorum coram ipsis in muscipulam, et in retributionem, et in scandalum: obscurentur oculi eorum ne uideant, et  dorsum eorum semper incurua : et cetera, que non optando sunt dicta, sed optandi specie prophetando predicta. Quid ergo mirum, si hec manifesta non uident, quorum oculi sunt obscurati, ne uideant? quid mirum, si celestia non suspiciunt [1 1Kb] , qui ut in terrena sint proni, dorsum eorum semper incuruum est? His enim uerbis translatis a corpore, uitia significantur animorum. Ista de Psalmis, hoc est de prophetia regis Dauid, satis dicta sint, ut aliquis modus sit. Ignoscant autem qui hec legunt, et cuncta illa nouerunt; et de his que fortasse firmiora me pretermisisse uel intelligunt, uel existimant, non querantur.



CAPUT XX.---De regno ac merito Dauid, et de filio ipsius Salomone, eaque prophetia que ad Christum pertinens inuenitur, uel in eis libris qui scriptis ipsius copulantur, uel in eis quos ipsius esse non dubium est.

1. Regnauit ergo Dauid in terrena Ierusalem, filius celestis Ierusalem, diuino multum testimonio predicatus: quia et delicta eius tanta pietate superata sunt, per saluberrimam penitendi humilitatem, ut prorsus inter eos sit, de quibus ipse ait, Beati quorum remisse sunt iniquitates, et quorum tecta sunt peccata . Post hunc regnauit eidem populo uniuerso Salomon eius filius, qui, ut supra dictum est, patre suo uiuente cepit regnare. Hic bonis initiis, malos exitus habuit. Quippe secunde res, que sapientium animos fatigant  , magis huic obfuerunt, quam profuit ipsa sapientia, etiam nunc et deinceps memorabilis, et tunc longe lateque laudata. Prophetasse etiam ipse reperitur in suis libris, qui tres recepti sunt in auctoritatem canonicam, Prouerbia, Ecclesiastes, et Canticum canticorum. Alii uero duo, quorum unus Sapientia, alter Ecclesiasticus dicitur, propter eloquii nonnullam similitudinem, ut Salomonis dicantur, obtinuit consuetudo: non autem esse ipsius, non dubitant doctiores; eos tamen in auctoritatem, maxime occidentalis, antiquitus recepit Ecclesia  : quorum in uno, qui appellatur Sapientia Salomonis, passio Christi apertissime prophetatur. Impii quippe interfectores eius commemorantur dicentes: Circumueniamus iustum, quoniam insuauis est nobis, et contrarius est operibus nostris, et improperat nobis peccata legis, et infamat in nos peccata discipline nostre. Promittit scientiam Dei se habere, et filium Dei se nominat. Factus est nobis in traductionem cogitationum nostrarum. Grauis est nobis etiam ad uidendum, quoniam dissimilis est aliis uita illius, et immutate uie eius. Tanquam nugaces estimati sumus ab illo, et abstinet se a uiis nostris quasi ab immunditiis: prefert [2 1Kb] nouissima iustorum, et gloriatur patrem Deum se habere. uideamus ergo si sermones illius ueri sunt,  et tentemus que uentura sunt illi, et sciemus que erunt nouissima eius. Si enim iustus est filius Dei, suscipiet illum, et liberabit eum de manu contrariorum. Contumelia et tormento interrogemus illum, ut sciamus reuerentiam illius, et probemus patientiam ipsius. Morte turpissima condemnemus illum: erit enim ei respectus ex sermonibus illius. Hec cogitauerunt, et errauerunt: excecauit enim illos malitia ipsorum . In Ecclesiastico autem fides gentium futura predicitur isto modo: Miserere nostri, dominator Deus omnium, et immitte timorem tuum super omnes gentes: extolle manum tuam super gentes alienas, et uideant potentiam tuam. Sicut coram illis sanctificatus es in nobis, ita coram nobis magnificeris in illis, ut agnoscant te secundum quod et nos agnouimus te, quia non est Deus preter te, Domine . Hanc optandi et precandi specie prophetiam per Iesum Christum uidemus impletam. Sed aduersus contradictores non tanta firmitate proferuntur, que scripta non sunt in canone Iudeorum.

2. In tribus uero illis, quos Salomonis esse constat, et Iudei canonicos habent, ut ostendatur ad Christum et Ecclesiam pertinere quod in eis eiusmodi reperitur, operosa disputatio necessaria est, que nos ultra quam oportet, si nunc adhibetur, extendit. Tamen quod in Prouerbiis legitur, uiros impios dicere, Abscondamus in terra uirum iustum iniuste, absorbeamus uero eum tanquam infernus uiuentem, et auferamus eius memoriam de terra, possessionem eius pretiosam apprehendamus ; non ita obscurum est, ut de Christo et possessione eius Ecclesia sine laboriosa expositione non possit intelligi. Tale quippe aliquid etiam Dominus ipse iehsu per euangelicam parabolam ostendit dixisse malos colonos: Hic est heres, uenite, occidamus eum, et nostra erit hereditas . Itemque illud in eodem libro, quod iam ante perstrinximus, cum ageremus de sterili que peperit septem , nonnisi de Christo et Ecclesia mox ut fuerit pronuntiatum consueuit intelligi ab eis, qui Christum Sapientiam Dei esse nouerunt. Sapientia edificauit sibi domum, et suffulsit columnas septem; immolauit suas uictimas, miscuit in cratere uinum suum, et parauit mensam suam. Misit seruos suos conuocans cum excellenti predicatione ad craterem, dicens: Quis est insipiens? diuertat ad me. Et inopibus sensu dixit: uenite, manducate de meis panibus, et bibite uinum quod miscui uobis . Hic certe agnoscimus Dei Sapientiam, hoc est, uerbum Patri ceternum, in utero uirginali domum sibi edificasse corpus humanum, et huic, tanquam capiti membra, Ecclesiam subiunxisse, martyrum uictimas immolasse, mensam in uino et panibus preparasse, ubi apparet etiam sacerdotium secundum ordinem Melchisedech, insipientes et inopes sensu uocasse; quia, sicut dicit Apostolus, infirma huius mundi elegit, ut confunderet fortia . Quibus tamen infirmis quod sequitur dicit: Derelinquite insipentiam, ut uiuatis; et querite prudentiam, ut habeatis  uitam . Participem autem fieri mense illius, ipsum est incipere habere uitam. Nam et in alio libro, qui uocatur Ecclesiastes, ubi ait, Non est bonum homini, nisi quod manducabit et bibet ; quid credibilius dicere intelligitur, quam quod ad participationem mense huius pertinet, quam sacerdos ipse Mediator Testamenti noui exhibet secundum ordinem Melchisedech de corpore et sanguine suo? Id enim sacrificium successit omnibus illis sacrificiis ueteris Testamenti, que immolabantur in umbra futuri: propter quod etiam uocem illam in Psalmo tricesimo et nono eiusdem Mediatoris per prophetiam loquentis agnoscimus: Sacrificium et oblationem noluisti, corpus autem perfecisti mihi . Quia pro illis omnibus sacrificiis et oblationibus corpus eius offertur, et participantibus ministratur. Nam istum Ecclesiastem in hac sententia manducandi et bibendi, quam sepe repetit, plurimumque commendat, non sapere carnalis epulas uoluptatis, satis illud ostendit, ubi ait, Melius est ire in domum luctus, quam ire in domum potus: et paulo post, Cor, inquit, sapientium in domo luctus, et cor insipientium in domo epularum . Sed illud magis commemorandum existimo de hoc libro, quod pertinet ad ciuitates duas, unam diaboli; alteram Christi, et earum reges diabolum et Christum: ue tibi, terra, inquit, cuius rex adolescens, et principes tui mane comedunt. Beata tu, terra, cuius rex tuus filius ingenuorum, et principes tui in tempore comedunt, in fortitudine, et non in confusione . Adolescentem dixit diabolum, propter stultitiam, et superbiam, et temeritatem, et petulantiam, ceteraque uitia, que huic etati assolent abundare: Christum autem filium ingenuorum, sanctorum scilicet Patriarcharum, pertinentium ad liberam ciuitatem, ex quibus est in carne progenitus. Principes illius ciuitatis mane manducantes, id est ante horam congruam; quia non exspectant opportunam, que uera est, in futuro seculo felicitatem, festinanter beari huius seculi celebritate cupientes [1 1Kb] . Principes autem ciuitatis Christi tempus non fallacis beatitudinis patienter exspectant. Hoc ait, in fortitudine, et non in confusione: quia non eos fallit spes; de qua dicit Apostolus, Spes autem non confundit . Dicit et Psalmus, Etenim qui [2 1Kb] te exspectant, non confundentur . Iam uero Canticum canticorum spiritualis quedam sanctarum est uoluptas mentium, in coniugio illius Regis et regine ciuitatis, quod est Christus et Ecclesia. Sed hec uoluptas allegoricis tegminibus inuoluta est, ut desideretur ardentius, nudeturque iucundius, et appareat sponsus, cui dicitur in eodem Cantico, Aequitas dilexit te ; et sponsa que ibi audit, Charitas in deliciis tuis . Tacita [3 1Kb] multa transimus, cura huius operis terminandi.



CAPUT XXI.---De regibus post Salomonem, siue in Iuda, siue in Isrel.


Ceteri post Salomonem reges Hebreorum uix inueniuntur per aliqua enigmata dictorum suorum rerumue gestarum, quod ad Christum et Ecclesiam pertineat, prophetasse, siue in Iuda, siue in Isrel. Sic enim appellate sunt illius populi partes, ex quo propter Salomonis offensam tempore filii eius Roboam, qui patri successit in regnum, Deo uindicante diuisus est. Proinde tribus decem, quas accepit Ieroboam seruus Salomonis, rex eis in Samaria constitutus, proprie uocabantur Isrel, quamuis hoc uniuersi populi illius nomen esset. Duabus uero tribubus, Iude scilicet et Beniamin, que propter Dauid, ne penitus regnum stirpis eius fuisset eradicatum, remanserant subiacentes ciuitati Ierusalem, Iude nomen fuit: quia ipsa erat tribus unde Dauid. Beniamin uero tribus altera ad idem regnum, sicut dixi, pertinens, erat unde fuit Saül rex ante Dauid. Sed simul iste due tribus, ut dictum est, Iuda uocabantur; et hoc nomine discernebantur ab Isrel, quod [1 1Kb] appellabantur proprie decem tribus habentes suum regem. Nam tribus Leui, quoniam sacerdotalis fuit, Dei, non regum seruitio mancipata, tertia decima numerabatur. Ioseph quippe unus ex duodecim filiis Isrel, non unam, sicut ceteri singulas, sed duas tribus fecit, Ephrem et Manassen. uerumtamen etiam tribus Leui ad regnum Ierosolymitanum pertinebat magis, ubi erat Dei templum, cui seruiebat. Diuiso igitur populo, primus regnauit in Ierusalem Roboam, rex Iuda, filius Salomonis; et in Samaria Ieroboam, rex Isrel, seruus Salomonis. Et cum uoluisset Roboam tanquam tyrannidem diuise illius partis bello persequi, prohibitus est populus pugnare cum fratribus suis, dicente Deo per prophetam, se hoc fecisse . Unde apparuit nullum in ea re, uel regis Isrel, uel populi fuisse peccatum, sed uoluntatem Dei uindicantis impletam. Qua cognita, pars utraque inter se pacata conquieuit: non enim religionis, sed regni fuerat facta diuisio.



CAPUT XXII.---De Ieroboam, qui impietate idololatrie subditum sibi populum profanauit, in quo tamen non destitit Deus et Prophetas inspirare [2 1Kb] , et multos ab idololatrie crimine custodire.

uerum rex Isrel Ieroboam mente peruersa non credens Deo, quem ueracem promisso sibi regno datoque probauerat, timuit ne ueniendo ad templum Dei, quod erat in Ierusalem, quo secundum diuinam legem sacrificandi causa uniuerse illi genti ueniendum fuit, seduceretur ab eo populus, et stirpi Dauid tanquam regio semini redderetur; et instituit idololatriam in regno suo, et populum Dei secum simulacrorum cultu obstrictum nefanda impietate decepit. Nec tamen omnimodo cessauit Deus non solum illum regem, uerum etiam successores eius et impietatis imitatores,  populumque ipsum, arguere per Prophetas. Nam ibi exstiterunt et magni illi insignesque Prophete, qui etiam mirabilia multa fecerunt, Elias et Eliseus discipulus eius. Etiam ibi dicenti Elie, Domine Prophetas tuos occiderunt, altaria tua suffoderunt, et ego relictus sum solus, et querunt animam meam ; responsum est, illic esse septem millia uirorum, qui non curuauerunt genua ante Baal.



CAPUT XXIII.---De uario utriusque regni Hebreorum statu, donec ambo populi in captiuitatem diuerso tempore ducerentur, reuocato postea Iuda in regnum suum, quod nouissime in Romanorum transiit potestatem.

Itemque in regno Iuda pertinente ad Ierusalem, etiam succedentium regum temporibus non defuerunt Prophete: sicut Deo placebat eos mittere, uel ad prenuntiandum quod opus erat, uel ad corripienda peccata, precipiendamque iustitiam. Nam et illic, etsi longe minus quam in Isrel, tamen exstiterunt reges qui suis impietatibus Deum grauiter offenderent, et moderatis flagellis cum populo simili [1 1Kb] plecterentur. Piorum sane regum merita ibi non parua laudantur. In Isrel autem reges alios magis, alios minus, omnes tamen reprobos legimus. Utraque igitur pars, sicut iubebat diuina prouidentia, uel sinebat, uariis et erigebatur prosperitatibus, et aduersitatibus premebatur: et sic affligebatur, non solum externis, uerum etiam inter se ciuilibus bellis, ut certis existentibus causis, misericordia Dei uel ira patesceret; donec eius indignatione crescente, uniuersa gens illa a Chaldeis debellantibus, non solum subuerteretur in sedibus suis, sed etiam ex maxima sui parte transferretur in terras Assyriorum, prius illa pars, que uocabatur Isrel in tribubus decem; postea uero etiam Iudas, euersa Ierusalem et templo illo nobilissimo: in quibus terris per annos septuaginta captiuum egit otium. Post quos inde dimissa, templum quod euersum fuerat, instaurauit: et quamuis plurimi eius in alienigenarum degerent terris, non habuit tamen deinceps duas regni partes, et duos diuersos in singulis partibus reges: sed in Ierusalem princeps eorum unus erat; atque ad Dei templum, quod ibi erat, omnes undique, ubicumque essent, et undecumque possent, per certa tempora ueniebant. Sed nec tunc eis hostes ex aliis gentibus expugnatoresque defuerunt: nam etiam Romanorum iam tributarios eos Christus inuenit.



CAPUT XXIu.---De Prophetis qui uel apud Iudeos postremi fuerunt, uel quos circa tempus natiuitatis Christi euangelica prodit historia.

Toto autem illo tempore, ex quo redierunt de Babylonia, post Malachiam, Aggeum et Zacariam, qui tunc prophetauerunt, et Esdram, non habuerunt Prophetas usque ad Saluatoris aduentum, nisi alium Zacariam patrem Ioannis, et Elisabeth eius uxorem, Christi natiuitate iam proxima; et eo iam nato, Simeonem senem, et Annam uiduam iamque grandeuam,  et ipsum Ioannem nouissimum: qui iuuenis, iam iuuenem Christum, non quidem futurum predixit, sed tamen incognitum prophetica cognitione monstrauit: propter quod ipse Dominus ait, Lex et Prophete usque ad Ioannem . Sed istorum quinque prophetatio ex Euangelio nobis nota est: ubi et ipsa uirgo mater Domini ante Ioannem prophetasse inuenitur . Sed hanc istorum prophetiam Iudei reprobi non accipiunt: acceperunt autem, qui ex eis innumerabiles Euangelio crediderunt. Tunc enim uere Isrel diuisus est in duo, diuisione illa, que per Samuelem prophetam Saüli regi  est immutabilis prenuntiata. Malachiam uero, Aggeum, Zacariam, et Esdram, etiam Iudei reprobi in auctoritatem canonicam receptos nouissimos habent. Sunt enim et scripta eorum, sicut aliorum, qui in magna multitudine Prophetarum [1 1Kb] perpauci ea scripserunt, que auctoritatem canonis obtinerent. De quorum predictis, que ad Christum Ecclesiamque eius pertinent, nonnulla mihi in hoc opere uideo esse ponenda: quod commodius fiet, adiuuante Domino, sequenti libro; ne hunc tam prolixum ulterius oneremus.



LIBER DECIMUS OCTAuUS  . Dicit de terrene ciuitatis a tempore Abraham ad mundi finem procursu cum ipsa ciuitate celesti: et attingit oracula de Christo, cum Sibyllarum, tum maxime sacrorum uatum, qui ab regni Romanorum exordio scripserunt, Osee, Amos, Isaie, Michee, et subsequentium.



CAPUT PRIMUM.---De his que usque ad tempora Saluatoris decem et septem uoluminibus disputata sunt.


De ciuitatum duarum, quarum Dei una, seculi huius est altera, in qua nunc est, quantum ad hominum genus pertinet, etiam ista peregrina, exortu et procursu [1 1Kb] et debitis finibus me scripturum esse promisi: cum prius inimicos ciuitatis Dei, qui conditori eius Christo deos suos preferunt, et liuore sibi perniciosissimo atrociter inuident Christianis, quantum me adiuuaret eius gratia, refellissem; quod uoluminibus decem prioribus feci. De hac uero mea, quam modo commemoraui, tripartita promissione, decimum [2 1Kb] sequentibus quatuor libris ambarum est digestus exortus; deinde procursus ab homine primo usque ad diluuium libro uno, qui est huius operis quintus decimus; atque inde usque ad Abraham rursus ambe, sicut in temporibus, ita et in nostris litteris cucurrerunt. Sed a patre Abraham usque ad Regum tempus Isrelitarum, ubi sextum decimum uolumen absoluimus, et inde usque ad ipsius in carne Saluatoris aduentum, quousque decimus septimus liber tenditur, sola uidetur in meo [3 1Kb] stilo cucurrisse Dei ciuitas: cum in hoc seculo non sola cucurrerit, sed ambe utique in genere humano, sicut ab initio simul, suo procursu tempora uariauerint. uerum hoc ideo feci, ut prius, ex quo apertiores Dei promissiones esse ceperunt, usque ad eius ex uirgine natiuitatem, in quo [4 1Kb] fuerant que primo promittebantur implenda, sine interpellatione a contrario alterius ciuitatis, ista que Dei est procurrens, distinctius appareret; quamuis usque ad reuelationem Testamenti noui, non in lumine, sed in umbra cucurrerit. Nunc ergo, quod intermiseram, uideo esse faciendum, ut ex Abrahe temporibus quomodo etiam illa cucurrerit, quantum satis uidetur,  attingam, ut ambe inter se possint consideratione legentium comparari.



CAPUT II.---De terrene ciuitatis regibus atque temporibus, quibus ab exortu Abrahe sanctorum tempora supputata conueniunt.

1. Societas igitur usquequaque mortalium diffusa per terras et in locorum quantislibet diuersitatibus, unius tamen eiusdemque nature quadam communione deuincta, utilitates et cupiditates suas quibusque sectantibus, dum id quod appetitur, aut nemini, aut non omnibus sufficit, quia non est idipsum, aduersum se ipsam plerumque diuiditur, et pars partem, que preualet, opprimit. uictrici enim uicta succumbit, dominationi scilicet, uel etiam libertati qualemcumque pacem preferens ac salutem: ita ut magne fuerint admirationi qui perire quam seruire maluerunt. Nam in omnibus fere gentibus quodammodo uox nature ista personuit, ut subiugari uictoribus mallent, quibus contigit uinci, quam bellica omnifariam [1 1Kb] uastatione deleri. Hinc factum est ut non sine Dei prouidentia, in cuius potestate est ut quisque bello aut subiugetur aut subiuget, quidam essent regnis prediti, quidam regnantibus subditi: sed inter plurima regna terrarum, in que terrene utilitatis uel cupiditatis est diuisa societas , duo regna cernimus longe ceteris prouenisse clariora, Assyriorum primum, deinde Romanorum, ut temporibus, ita locis inter se ordinata atque distincta. Nam quo modo illud prius, hoc posterius; eo modo illud in Oriente, hoc id Occidente surrexit: denique in illius fine huius initium confestim fuit  . Regna cetera, ceterosque reges uelut appendices istorum dixerim.

2. Ninus ergo iam secundus rex erat Assyriorum, qui patri suo Belo successerat, regni illius primo regi, quando in terra Chaldeorum natus est Abraham   . Erat etiam tempore illo regnum Sicyoniorum admodum paruum, a quo ille undecumque doctissimus Marcus uarro scribens de Gente populi Romani, uelut antiquo tempore, exorsus est. Ab his enim Sicyoniorum regibus ad Athenienses peruenit, a quibus ad Latinos, inde ad Romanos; sed ante conditam Romam in comparatione regni Assyriorum perexigua ista memorantur. Quamuis Athenienses in Grecia plurimum claruisse fateatur etiam Sallustius Romanus historicus, plus tamen fama, quam re ipsa. Nam loquens de illis: Atheniensium, inquit, res geste, sicuti ego existimo, satis ample magnificeque fuere: uerum aliquanto minores tamen, quam fama feruntur. Sed quia prouenere ibi scriptorum magna ingenia, per terrarum orbem Atheniensium facta pro maximis celebrantur. Ita eorum qui fecere, uirtus tanta habetur, quantum eam uerbis potuere extollere preclara ingenia . Accedit huic ciuitati non parua etiam ex litteris et philosophis gloria, quod ibi potissimum talia studia uiguerunt. Nam quantum attinet ad imperium, nullum maius primis temporibus, quam Assyriorum fuit, nec tam longe lateque diffusum. Quippe ubi Ninus rex, Beli filius, uniuersam Asiam, que totius orbis ad numerum partium tertia dicitur, ad magnitudinem uero dimidia reperitur, usque ad Libye fines subegisse traditur  . Solis quippe Indis in partibus Orientis non dominabatur: quos tamen eo defuncto Semiramis uxor eius est agressa bellando. Ita factum est, ut quicumque in illis terris populi, siue reges erant, Assyriorum regno ditionique parerent, et quidquid imperaretur efficerent. Abraham igitur in eo regno apud Chaldeos Nini temporibus natus est. Sed quoniam res Grece multo sunt nobis quam Assyrie notiores, et per Grecos ad Latinos, ac deinde ad Romanos, qui etiam ipsi Latini sunt, temporum seriem deduxerunt qui gentem populi Romani in originis eius antiquitate rimati sunt; ob hoc debemus, ubi opus est, Assyrios memorare reges: ut appareat quemadmodum Babylonia, quasi prima Roma, cum peregrina in hoc mundo Dei ciuitate procurrat. Res autem quas propter comparationem ciuitatis utriusque, terrene scilicet et celestis, huic operi oportet inserere, magis ex Grecis et Latinis, ubi et ipsa Roma quasi secunda Babylonia est, debemus assumere.

3. Quando ergo natus est Abraham, secundi reges erant, apud Assyrios Ninus, apud Sicyonios Europs  : primi autem, illic Belus, hic Aegialeus fuerunt. Cum uero egresso Abraham de Babylonia, promisit ei Deus ex illo magnam gentem futuram, et in eius semine omnium gentium benedictionem, Assyrii quartum regem habebant, Sicyonii quintum: apud illos enim regnabat filius Nini post matrem Semiramidem, que ab illo interfecta perhibetur, ausa filium mater incestare concubitu. Hanc putant nonnulli  condidisse Babylonem, quam quidem potuit instaurare  . Quando autem, uel quomodo condita fuerit, in sexto decimo libro diximus . Filium porro Nini et Semiramidis, qui matri successit in regnum, quidam etiam ipsum Ninum, quidam uero deriuato a patre uocabulo Ninyam [1 1Kb] uocant. Sicyoniorum autem regnum tunc tenebat Telxion [2 1Kb] . Quo regnante usque adeo ibi mitia et leta tempora fuerunt, ut eum defunctum uelut deum colerent sacrificando, et ludos celebrando, quos ei primitus institutos ferunt.



CAPUT III.---Quibus regnantibus apud Assyrios atque Sicyonios Abrahe centenario Isaac de promissione sit natus, uel ipsi Isaac sexagenario Esau et Iacob gemini de Rebecca sint editi.

Huius temporibus etiam Isaac ex promissione Dei natus est centenario patri filius Abrahe de Sarra coniuge, que sterilis et anus iam spem prolis amiserat. Tunc et Assyriis quintus erat rex Arrius  . Ipsi uero Isaac sexagenario nati sunt gemini, Esau et Iacob, quos ei Rebecca uxor peperit, auo eorum Abraham adhuc uiuente, et centum sexaginta etatis annos agente: qui expletis centum septuaginta quinque defunctus est; regnantibus apud Assyrios Xerxe illo antiquiore, qui etiam Baleus  uocabatur, et apud Sicyonios Thuriaco, quem quidam Thurimachum [3 1Kb] scribunt, septimis regibus. Regnum autem Argiuorum simul cum Abrahe nepotibus ortum est, ubi primus regnauit Inachus. Sane quod pretereundum non fuit, etiam apud sepulcrum septimi sui regis Thuriaci sacrificare Sicyonios solere, uarro refert. Regnantibus porro octauis regibus, Armamitre Assyriorum, Sicyoniorum Leucippo, et primo Argiuorum Inacho, Deus locutus est ad Isaac, atque ipsi quoque eadem que patri eius duo illa promisit, semini scilicet eius terram Chanaan, et in eius semine benedictionem cunctarum gentium. Hec ipsa promissa sunt etiam filio eius; nepoti Abrahe, qui est appellatus primo Iacob, post Isrel, cum iam Belocus rex nonus Assyriis, et Phoroneus Inachi filius secundus regnaret Argiuis, Leucippo adhuc apud Sicyonios permanente. His temporibus Grecia sub Phoroneo Argolico rege legum et iudiciorum quibusdam clarior facta est institutis: Phegous tamen frater huius Phoronei iunior, cum esset mortuus, ad eius sepulcrum templum est constitutum, in quo coleretur ut deus, et ei boues immolarentur. Credo honore tanto ideo dignum putarunt, quia in regni sui parte  iste sacella constituerat ad colendos deos, et docuerat obseruari tempora per menses atque annos, quid eorum  quatenus metirentur atque numerarent. Hec in eo noua mirantes rudes adhuc homines, morte obita deum esse factum siue opinati sunt, siue uoluerunt. Nam et lo filia Inachi fuisse perhibetur, que postea Isis appellata, ut magna dea culta est in Aegypto: quamuis alii scribant eam ex Aethiopia in Aegyptum uenisse reginam; et quod late iusteque imperauerit, eisque multa commoda et litteras instituerit, hunc honorem illi habitum esse diuinum posteaquam ibi mortua est, et tantum honorem, ut capitali crimine reus fieret, si quis eam fuisse hominem diceret.



CAPUT Iu.---De temporibus Iacob et filii eius Ioseph.

Regnantibus Assyriorum decimo rege Baleo, et Sicyoniorum nono Messapo, qui etiam Cephisos [1 1Kb] a quibusdam traditur , cum rex Argiuorum tertius Apis esset, mortuus est Isaac annorum centum octoginta, et reliquit geminos suos annorum centum et uiginti: quorum minor Iacob pertinens ad ciuitatem Dei, de qua scribimus, maiore utique reprobato, habebat duodecim filios; quorum illum, qui uocabatur Ioseph, mercatoribus in Aegyptum transeuntibus fratres, adhuc Isaac auo eorum uiuente  , uendiderant. Stetit autem ante Pharaonem Ioseph, quando ex humilitate, quam pertulit, sublimatus est, cum triginta esset annorum: quoniam somnia regis diuine interpretatus, prenuntiauit septem ubertatis annos futuros, quorum abundantiam prepollentem consequentes alii septem steriles fuerant consumpturi; et ob hoc eum rex prefecerat Aegypto, de carcere liberatum, quo eum coniecerat integritas castitatis; quam fortiter seruans male amanti domine, et male credulo domino mentiture, ueste etiam derelicta de manibus attrahentis aufugiens, non consensit ad stuprum. Secundo autem anno septem annorum sterilium, Iacob in Aegyptum cum suis omnibus uenit ad filium, agens annos centum et triginta, sicut interroganti regi ipse respondit ; cum Ioseph ageret triginta et nouem, ad triginta scilicet quos agebat, quando a rege honoratus est, additis septem ubertatis, et duobus famis.



CAPUT u.---De Api rege Argiuorum, quem Aegyptii Serapim nominatum diuino honore coluerunt.

His temporibus rex Argiuorum Apis nauibus transuectus in Aegyptum, cum ibi mortuus fuisset, factus est Serapis omnium maximus Aegyptiorum deus. Nominis autem huius, cur non Apis etiam post mortem, sed Serapis appellatus sit, facillimam rationem uarro reddidit. Quia enim arca in qua mortuus ponitur, quod omnes iam sarcophagum  uocant, dicitur grece; et ibi eum uenerari sepultum ceperant, priusquam templum eius esset exstructum: uelut Soros  et Apis, Sorapis primo [1 1Kb] , deinde una littera, ut fieri assolet, commutata, Serapis dictus est  . Et constitutum est etiam de illo, ut quisquis eum hominem dixisset fuisse, capitalem penderet penam. Et quoniam fere in omnibus templis, ubi colebantur Isis et Serapis, erat etiam simulacrum, quod digito labiis impresso admonere uideretur, ut silentium fieret; hoc significare idem uarro existimat, ut homines eos fuisse taceretur. Ille autem bos, quem mirabili uanitate decepta Aegyptus in eius honorem deliciis affluentibus alebat, quoniam eum sine sarcophago uiuum uenerabantur, Apis, non Serapis uocabatur. Quo boue mortuo, quoniam querebatur et reperiebatur uitulus coloris eiusdem, hoc est, albis quibusdam maculis similiter insignitus; mirum quiddam et diuinitus sibi procuratum esse credebant. Non enim magnum erat demonibus ad eos decipiendos phantasiam talis tauri, quam sola cerneret, ostentare uacce concipienti atque pregnanti, unde libido matris attraheret quod in eius fetu iam corporaliter appareret: sicut Iacob de uirgis uariatis, ut oues et capre uarie nascerentur, effecit . Quod enim homines coloribus et corporibus ueris, hoc demones figuris fictis facillime possunt animalibus concipientibus exhibere.



CAPUT uI.---Quo regnante apud Argiuos, quoue apud Assyrios, Iacob in Aegypto sit mortuus.

Apis ergo rex, non Aegyptiorum, sed Argiuorum, mortuus est in Aegypto. Huic filius Argus successit in regnum, ex cuius nomine et Argi, et ex hoc Argiui, appellati sunt: superioribus autem regibus nondum uel locus uel gens habebat hoc nomen. Hoc ergo regnante apud Argiuos, et apud Sicyonios Erato, apud Assyrios uero adhuc manente Baleo, mortuus est Iacob in Aegypto annorum centum quadraginta septem, cum moriturus filios suos et nepotes ex Ioseph benedixisset, Christumque apertissime prophetasset, dicens in benedictione Iude, Non deficiet princeps ex Iuda, et dux de femoribus eius, donec ueniant que reposita sunt ei: et ipse exspectatio gentium . Regnante Argo suis cepit uti frugibus Grecia, et habere segetes in agricultura, delatis aliunde seminibus. Argus quoque post obitum deus haberi cepit, templo et sacrificiis honoratus. Qui honor eo regnante ante illum delatus est homini priuato et fulminato cuidam Homogyro, eo quod primus ad aratrum boues iunxerit.



CAPUT uII.---Quorum regum tempore Ioseph in Aegypto defunctus sit.

Regnantibus Assyriorum duodecimo Mamito [2 1Kb] , et undecimo Sicyoniorum Plemneo [3 1Kb] , et Argis adhuc  manente, Argo, mortuus est Ioseph in Aegypto annorum centum et decem . Post cuius mortem populus Dei mirabiliter crescens mansit in Aegypto centum quadraginta quinque annos, tranquille prius, donec morerentur quibus Ioseph notus fuit: deinde quia inuidebatur incrementis eius, erantque suspecta, quousque inde liberaretur, persecutionibus [1 1Kb]  et laboribus premebatur intolerabilis seruitutis. In Assyria uero et Grecia per idem tempus regna eadem permanebant.



CAPUT uIII.---Quorum regum etate Moyses natus sit, et quorum deorum iisdem temporibus sit orta religio.

Cum ergo regnaret Assyriis quartus decimus Saphrus, et Sicyoniis duodecimus Orthopolis, et Criasus quintus Argiuis, natus est in Aegypto Moyses, per quem populus Dei de seruitute Aegyptia liberatus est, in qua eum ad desiderandum sui Creatoris auxilium sic exerceri oportebat. Regnantibus memoratis regibus fuisse a quibusdam creditur Prometheus  ; quem propterea ferunt de luto formasse homines, quia sapientie optimus doctor fuisse perhibetur: nec tamen ostenditur qui eius temporibus fuerint sapientes. Frater eius Atlas [2 1Kb] magnus fuisse astrologus dicitur: unde occasionem fabula inuenit, ut eum celum portare confingeret: quamuis mons eius nomine nuncupetur, cuius altitudine potius celi portatio in opinionem uulgi uenisse uideatur. Multa quoque alia ex illis in Grecia temporibus confingi fabulosa ceperunt: sed usque ad Cecropem regem Atheniensium, quo regnante eadem ciuitas etiam tale nomen accepit, et quo regnante Deus per Moysen eduxit ex Aegypto populum suum, relati sunt in deorum numerum aliquot mortui ceca et uana consuetudine ac superstitione Grecorum. In quibus Criasi regis coniux Melantomice [3 1Kb] , et Phorbas filius eorum, qui post patrem rex Argiuorum sextus fuit, et septimi regis Triope filius lasus, et rex nonus Sthenelas, siue Stheneleus, siue Sthenelus, uarie quippe in diuersis auctoribus inuenitur. His temporibus etiam Mercurius fuisse perhibetur, nepos Atlantis, ex Maia filia: quod uulgatiores etiam littere personant. Multarum autem artium peritus claruit, quas et hominibus tradidit: quo merito eum post mortem deum esse uoluerunt, siue etiam crediderunt. Posterior fuisse Hercules dicitur, ad ea tamen tempora pertinens Argiuorum: quamuis nonnulli eum Mercurio preferant tempore; quos falli existimo. Sed quolibet tempore nati sint, constat inter historicos graues, qui hec antiqua litteris  mandauerunt, ambos homines fuisse, et quod mortalibus ad istam uitam commodius ducendam beneficia multa contulerint, honores ab eis meruisse diuinos. Minerua uero longe his antiquior. Nam temporibus Ogygii [1 1Kb] ad lacum, qui Tritonis dicitur, uirginali apparuisse fertur etate; unde et Tritonia nuncupata est: multorum sane operum inuentrix; et tanto procliuius dea credita, quanto minus origo eius innotuit. Quod enim de capite Iouis nata canitur, petis et fabulis, non historie rebusque gestis est applicandum. Quanquam Ogygius ipse quando fuerit, cuius temporibus etiam diluuium magnum factum est, non illud maximum quo nulli homines euaserunt, nisi qui in arca esse potuerunt, quod gentium nec Greca nec Latina nouit historia  , sed tamen maius quam postea tempore Deucalionis fuit, inter scriptores historie non conuenit. Nam uarro inde exorsus est librum, cuius mentionem superius feci, et nichil sibi, ex quo perueniat ad res Romanas, proponit antiquius quam Ogygii diluuium, hoc est, Ogygii factum temporibus. Nostri autem qui Chronica scripserunt, prius Eusebius, post Hieronymus, qui utique precedentes aliquos historicos in hac opinione secuti sunt, post annos amplius quam trecentos iam secundo Argiuorum Phoroneo rege regnante Ogygii diluuium fuisse commemorant. Sed quolibet tempore fuerit, iam tamen Minerua tanquam dea colebatur, regnante Atheniensibus Cecrope, sub quo rege etiam ipsam uel instauratam ferunt, uel conditam ciuitatem.



CAPUT IX.---Quando Atheniensium ciuitas sit condita, et quam causam nominis eius uarro perhibeat.

Nam ut Athene uocarentur, quod certe nomen a Minerua est, que grece dicitur, hanc causam uarro indicat. Cum apparuisset illic repente oliue arbor, et alio loco aqua erupisset, regem prodigia ista mouerunt, et misit ad Apollinem Delphicum sciscitatum quid intelligendum esset, quid faciendum. Ille respondit quod olea Mineruam significaret, unda Neptunum, et quod esset in ciuium potestate, ex cuius nomine potius duorum deorum, quorum signa illa essent, ciuitas uocaretur. Isto Cecrops oraculo accepto, ciues omnes utriusque sexus  ad ferendum suffragium conuocauit. Consulta igitur multitudine mares pro Neptuno, femine pro Minerua tulere sententias: et quia una plus est inuenta feminarum, Minerua uicit. Tunc Neptunus iratus marinis fluctibus exestuantibus terras Atheniensium populatus est: quoniam spargere latius quaslibet aquas difficile demonibus non est. Cuius ut iracundia placaretur,  triplici supplicio dicit idem auctor ab Atheniensibus affectas esse mulieres: ut nulla ulterius ferrent suffragia, ut nullus nascentium maternum nomen acciperet, ut ne quis eas Atheneas uocaret. Ita illa ciuitas mater ac nutrix [1 1Kb] liberalium doctrinarum, et tot tantorumque philosophorum, qua nichil habuit Grecia clarius atque nobilius, ludificantibus demonibus de lite deorum suorum, maris et femine, et de uictoria per feminas femine [2 1Kb] Athenas nomen accepit: et a uicto lesa ipsam uictricis uictoriam punire compulsa est, plus aquas Neptuni quam Minerue arma formidans. Nam in mulieribus que sic punite sunt, et Minerua que uicerat, uicta est; nec adfuit suffragatricibus suis, ut suffragiorum deinceps perdita potestate, et alienatis filiis a nominibus matrum, Atheneas saltem uocari liceret, et eius dee mereri uocabulum, quam uiri dei uictricem fecerant ferendo suffragium. Que et quanta hinc dici possent [3 1Kb] , nisi sermo ad alia properaret?



CAPUT X.---Quid uarro tradat de nuncupatione Areopagi, et de diluuio Deucalionis.

Attamen [4 1Kb] Marcus uarro non uult fabulosis aduersus deos fidem adhibere figmentis, ne de maiestatis eorum dignitate indignum aliquid sentiat. Et ideo nec Areopagon [5 1Kb] , ubi cum Atheniensibus Paulus apostolus disputauit , ex quo loco Areopagite appellati sunt curiales urbis eiusdem, uult inde accepisse nomen, quod Mars, qui grece dicitur, cum homicidii crimine reus fieret, iudicantibus duodecim diis in eo pago, sex sententiis absolutus est; quia ubi paris numeri sententie fuissent, preponi absolutio damnationi solebat. Sed contra istam, que multo est amplius celebrata, opinionem, aliam quamdam de obscurarum notitia litterarum causam nominis huius conatur astruere, ne Areopagon Athenienses de nomine Martis et pagi, quasi Martis pagum nominasse credantur; in iniuriam uidelicet numinum, a quibus litigia uel iudicia existimat aliena: non minus hoc, quod de Marte dicitur, falsum esse asseuerans, quam illud quod de tribus deabus, Iunone scilicet, et Minerua, et uenere, que pro malo aureo adipiscendo, apud iudicem Paridem de pulchritudinis excellentia certasse narrantur; et ad placandos ludis deos, qui delectantur seu ueris, seu falsis istis criminibus suis, inter theatricos plausus cantantur atque saltantur. Hec uarro non credit, ne deorum nature seu moribus credat incongrua: et tamen, non fabulosam, sed historicam rationem de Athenarum uocabulo reddens, tantam Neptuni et Minerue litem suis litteris inserit, de cuius nomine potius illa ciuitas uocaretur, ut, cum prodigiorum ostentatione contenderent, inter eos iudicare nec Apollo consultus auderet, sed deorum iurgium finiendum, sicut memoratarum trium dearum  ad Paridem Iupiter, ita et iste ad homines mitteret, ubi uinceret Minerua suffragiis, et in pena suarum suffragatricium uinceretur, que in aduersariis suis uiris obtinere Athenas potuit, et amicas suas feminas Atheneas habere non potuit. His temporibus, ut uarro scribit, regnante Atheniensibus Cranao, successore Cecropis, ut autem nostri Eusebius et Hieronymus, adhuc eodem Cecrope permanente, diluuium fuit, quod appellatum est Deucalionis  , eo quod ipse regnabat in earum terrarum partibus, ubi maxime factum est. Hoc autem diluuium nequaquam ad Aegyptum atque ad eius uicina peruenit  .



CAPUT XI.---Quo tempore Moyses populum de Aegypto eduxerit; et de Iesu Naue, qui eidem successit, quorum regum etate sit mortuus.

Eduxit ergo Moyses ex Aegypto populum Dei, nouissimo tempore Cecropis Atheniensium regis, cum apud Assyrios regnaret Ascatades, apud Sicyonios Marathus [1 1Kb] , apud Argiuos Triopas. Educto autem populo in monte Sina diuinitus acceptam tradidit legem: quod uetus dicitur Testamentum, quia promissiones terrenas habet; et per Iesum Christum futurum fuerat Testamentum nouum, quo regnum celorum promitteretur. Hunc enim ordinem seruari oportebat, sicut in unoquoque homine, qui in Deum proficit, id agitur, quod ait Apostolus, ut non sit prius quod spirituale est; sed quod animale, postea spirituale: quoniam sicut dicit, et uerum est, Primus homo de terra, terrenus; secundus homo de celo, celestis [2 1Kb] . Rexit autem populum Moyses per annos quadraginta in deserto: et mortuus est annorum centum et uiginti  , cum Christum etiam ipse prophetasset per figuras obseruationum carnalium in tabernaculo, et sacerdotio, et sacrificiis, aliisque mysticis plurimisque mandatis. Moysi successit iehsu Naue: et in terram promissionis introductum populum collocauit, ex auctoritate diuina debellatis gentibus, a quibus eadem loca tenebantur. Qui cum populum rexisset post mortem Moysi uiginti et septem annos  , etiam ipse defunctus est: regnante apud Assyrios octauo decimo  Amynta, apud Sicyonios sexto decimo Corace, apud Argiuos decimo Danao, apud Athenienses quarto Erichthonio.



CAPUT XII.---De sacris falsorum deorum, que reges Grecie illis temporibus instituerunt, que ab exitu Isrel ex Aegypto usque ad obitum Iesu Naue dinumerantur.

Per hec tempora, id est, ab exitu Isrel ex Aegypto usque ad mortem Iesu Naue, per quem populus idem terram repromissionis accepit, sacra sunt instituta diis falsis a regibus Grecie, que memoriam diluuii, et ab eo liberationis hominum, uiteque tunc erumnose modo ad alta, modo ad plana migrantium, solemni celebritate reuocarunt. Nam et Lupercorum per sacram uiam ascensum atque descensum  sic interpretantur, ut ab eis significari dicant homines, qui propter aque inundationem summa montium petiuerunt, et rursus eadem residente ad ima redierunt. His temporibus Dionysium, qui etiam Liber pater dictus est, et post mortem deus habitus, uitem ferunt ostendisse in Attica terra hospiti suo. Tunc Apollini Delphico instituti sunt ludi musici, ut placaretur ira eius, qua putabant afflictas esse sterilitate Grecie regiones, quia non defenderint templum eius, quod rex Danaus, cum easdem terras bello inuasisset, incendit. Hos autem ludos ut instituerent oraculo sunt eius admoniti [1 1Kb] . In Attica uero rex Erichthonius ei ludos primus instituit: nec ei tantum, sed etiam Minerue, ubi premium uictoribus oleum ponebatur, quod eius fructus inuentricem Mineruam, sicut uini Liberum tradunt. Per eos annos a rege Xantho Cretensium, cuius apud alios aliud nomen inuenimus  , rapta perhibetur Europa, et inde geniti Rhadamanthus, Sarpedon, et Minos, quos magis ex eadem muliere filios Iouis esse uulgatum est. Sed talium deorum cultores illud quod de rege Cretensium diximus, historice ueritati [2 1Kb] ; hoc autem quod de Ioue pete cantant, theatra concrepant, populi celebrant, uanitati deputant fabularum, ut esset unde ludi fierent placandis numinibus etiam falsis eorum criminibus. His temporibus Hercules in Tyria  clarus habebatur; sed nimirum alius, non ille de quo supra locuti sumus. Secretiore quippe historia plures fuisse dicuntur et Liberi patres et Hercules. Hunc sane Herculem, cuius ingentia duodecim facta numerant, inter que Antei Afri necem non commemorant, quod ea res ad alterum Herculem pertinet, in Oeta monte a se ipso, incensum produnt suis litteris, cum ea uirtute,  qua monstra subegerat, morbum tamen, quo languebat, sustinere non posset. Illo tempore uel rex, uel potius tyrannus Busiris suis diis suos hospites immolabat [1 1Kb] , quem filium perhibent fuisse Neptuni, ex matre Libya, filia Epaphi. uerum non credatur hoc stuprum perpetrasse Neptunus, ne dii accusentur: sed petis et theatris ista tribuantur, ut sit unde placentur. Erichthonii regis Atheniensium, cuius nouissimis annis iehsu Naue mortuus reperitur, uulcanus et Minerua parentes fuisse dicuntur. Sed quoniam Mineruam uirginem uolunt, in amborum contentione uulcanum commotum effudisse aiunt semen in terram, atque inde homini nato ob eam causam tale inditum nomen. Greca enim lingua contentio, et terra est; ex quibus duobus compositum uocabulum est Erichthonius. uerum, quod fatendum est, refellunt et a suis diis repellunt ista doctiores, qui hanc opinionem fabulosam hinc exortam ferunt, quia in templo uulcani et Minerue, quod ambo unum habebant Athenis, expositus inuentus est puer dracone inuolutus, qui eum significauit magnum futurum, et propter commune templum, cum essent parentes eius ignoti, uulcani et Minerue dictum esse filium: nominis tamen eius originem fabula illa potius quam ista designat historia. Sed quid ad nos? Hoc in ueracibus libris homines instruat religiosos [2 1Kb] , illud in fallacibus ludis demones delectet impuros: quos tamen illi religiosi tanquam deos colunt; et cum de illis hec negant, ab omni eos crimine purgare non possunt, quoniam ludos eis poscentibus exhibent, ubi turpiter aguntur que uelut sapienter negantur, et his falsis ac turpibus dii placantur, ubi etsi fabula cantat crimen numinum falsum, delectari tamen falso crimine, crimen est uerum.



CAPUT XIII.---Qualium fabularum figmenta exorta sint eo tempore, quo Hebreis Iudices preesse ceperunt.

Post mortem Iesu Naue, populus Dei Iudices habuit, quibus temporibus alternauerunt apud eos et humilitates laborum pro eorum peccatis, et prosperitates consolationum propter miserationem Dei. His temporibus fabule ficte sunt de Triptolemo, quod iubente Cerere, anguibus portatus alitibus, indigentibus terris frumenta uolando contulerit: de Minotauro, quod bestia fuerit inclusa Labyrintho; quo cum intrassent homines, inextricabili errore, inde exire non poterant: de Centauris, quod equorum hominumque fuerit natura coniuncta: de Cerbero, quod sit triceps inferorum canis: de Phryxo et Helle eius sorore, quod uecti ariete uolauerint: de Gorgone, quod fuerit crinita serpentibus, et aspicientes conuertebat in lapides: de Bellerophonte, quod equo pennis uolante sit uectus, qui equus Pegasus dictus est: de Amphione, quod cithare suauitate lapides mulserit et attraxerit: de fabro Dedalo, et eius  Icaro filio, quod sibi coaptatis pennis uolauerint: de Oedipo, quod monstrum quoddam, que Sphinga dicebatur, humana facie quadrupedem [1 1Kb] , soluta que ab illa proponi solebat uelut insolubili questione, suo precipitio perire compulerit: de Anteo, quem necauit Hercules, quod filius Terre fuerit, propter quod cadens in terram fortior soleret assurgere: et si qua forte alia pretermisi. He fabule bellum ad usque Troianum, ubi secundum librum Marcus uarro de populi Romani gente finiuit, ex occasione historiarum, que res ueraciter gestas continent, ita sunt ingeniis hominum ficte, ut non sint opprobriis numinum affixe. Porro autem quicumque finxerunt a Ioue ad stuprum raptum pulcherrimum puerum Ganymedem, quod nefas rex Tantalus fecit, et Ioui fabula tribuit; uel Danes per imbrem aureum appetisse concubitum, ubi intelligitur pudicitia mulieris auro fuisse corrupta; que illis temporibus uel facta uel ficta sunt, aut facta ab aliis et ficta de Ioue, dici non potest quantum mali de hominum presumpserint cordibus, quod possent ista patienter ferre mendacia, que tamen etiam libenter amplexi sunt: qui utique quanto deuotius Iouem colunt, tanto eos qui hec de illo dicere ausi sunt, seuerius punire debuerunt. Nunc uero, non solum eis qui ista finxerunt, irati non sunt; sed ut [2 1Kb] talia figmenta etiam in theatris agerent, ipsos deos potius iratos habere timuerunt. His temporibus Latona Apollinem peperit, non illum cuius oracula solere consuli superius loquebamur, sed illum qui cum Hercule seruiuit Admeto  : qui tamen sic est deus creditus, ut plurimi ac pene omnes unum eumdemque Apollinem fuisse opinentur  . Tunc et Liber pater bellauit in India, qui multas habuit in exercitu feminas, que Bacche appellate sunt, non tam uirtute nobiles, quam furore. Aliqui sane et uictum scribunt istum Liberum et uinctum; nonnulli et occisum in pugna a Perseo, nec ubi fuerit sepultus tacent  : et tamen eius uelut dei nomine per immundos demones Bacchanalia sacra, uel potius sacrilegia sunt instituta: de quorum rabiosa turpitudine post tam multos annos sic senatus erubuit, ut  in urbe Roma esse prohiberet  . Per ea tempora Perseus et uxor eius Andromeda posteaquam sunt mortui, sic eos in celum receptos esse crediderunt, ut imagines eorum stellis designare, eorumque appellare nominibus non erubescerent, non timerent [1 1Kb] .



CAPUT XIu.---De theologicis petis.

Per idem temporis interuallum exstiterunt pete, qui etiam theologi dicerentur, quoniam de diis carmina faciebant: sed talibus diis, qui licet magni homines, tamen homines fuerunt; aut mundi huius, quem uerus Deus fecit, elementa sunt; aut in principatibus et potestatibus pro uoluntate Creatoris et suis meritis [2 1Kb] ordinati: et si quid de uno uero Deo inter multa uana et falsa cecinerunt, colendo cum illo alios qui dii non sunt, eisque exhibendo famulatum qui uni tantum debetur Deo, non ei utique rite seruierunt, nec a fabuloso deorum suorum dedecore etiam ipsi se abstinere potuerunt [3 1Kb] Orpheus, Museus, Linus. uerum isti theologi deos coluerunt, non pro diis culti sunt: quamuis Orpheum nescio quomodo infernis sacris, uel potius sacrilegiis, preficere soleat ciuitas impiorum. Uxor autem regis Athamantis [4 1Kb] que uocabatur Ino, et eius filius Melicertes precipitio spontaneo in mari perierunt, et opinione hominum in deos relati sunt: sicut alii homines eorum temporum [5 1Kb] , Castor et Pollux. Illam sane Melicertis matrem Leucotheam Greci, Matutam Latini uocauerunt: utrique tamen putantes deam.



CAPUT Xu.---De occasu regni Argiuorum, quo tempore apud Laurentes Picus Saturni filius regnum patris primus accepit.

Per ea tempora regnum finitum est Argiuorum, translatum ad Mycenas, unde fuit Agamemnon: et exortum est regnum Laurentum, ubi Saturni filius Picus regnum primus accepit, iudicante apud Hebreos femina Debbora: sed per illam Dei Spiritus id agebat: nam etiam prophetissa erat, cuius prophetia  minus aperta est, quam ut possimus eam sine diuturna expositione de Christo demonstrare prolatam. Iam ergo regnabant Laurentes utique in Italia, ex quibus euidentior ducitur origo Romana post Grecos: et tamen adhuc regnum Assyriorum permanebat, ubi erat rex uicesimus tertius Lampares, cum primus Laurentum Picus esse cepisset. De huius Pici patre Saturno uiderint quid sentiant talium deorum cultores, qui negant hominem fuisse: de quo et alii scripserunt, quod ante Picum filium suum in  Italia ipse regnauerit; et uirgilius notioribus litteris dicit:

Is genus indocile ac dispersum montibus altis
Composuit, legesque dedit, Latiumque uocari
Maluit; his quoniam latuisset tutus in oris;
Aureaque, ut perhibent, illo sub rege fuere
Secula. 
Sed hec petica opinentur esse figmenta, et Pici patrem Stercen potius fuisse asseuerent, a quo peritissimo agricola inuentum ferunt, ut fimo animalium agri fecundarentur, quod ab eius nomine stercus est dictum: hunc quidam Stercutium uocatum ferunt. Qualibet autem ex causa eum Saturnum appellare uoluerint, certe tamen hunc Stercen siue Stercutium merito agriculture fecerunt deum. Picum quoque similiter eius filium in talium deorum numerum receperunt, quem preclarum augurem et belligeratorem fuisse asserunt. Picus Faunum genuit, Laurentum regem secundum: etiam iste deus illis uel est, uel fuit. Hos ante Troianum bellum diuinos honores mortuis hominibus detulerunt.



CAPUT XuI.---De Diomede post Troie excidium in deos relato, cuius socii traditi sunt in uolucres esse conuersi.

Troia uero euersa, excidio illo usquequaque cantato puerisque notissimo, quod et magnitudine sui et scriptorum excellentibus linguis insigniter diffamatum atque uulgatum est, gestumque regnante iam Latino Fauni filio, ex quo Latinorum regnum dici cepit, Laurentumque cessauit: Greci uictores, deletam Troiam derelinquentes, et ad propria remeantes, diuersis et horrendis cladibus dilacerati atque contriti sunt: et tamen etiam ex eis deorum suorum numerum auxerunt. Nam et Diomeden fecerunt deum, quem pena diuinitus irrogata perhibent ad suos non reuertisse; eiusque socios in uolucres fuisse conuersos, non fabuloso peticoque mendacio, sed historica attestatione confirmant: quibus nec deus, ut putant, factus, humanam reuocare naturam, uel ipse potuit, uel certe a Ioue suo rege tanquam celicola nouitius impetrauit. Quin etiam templum eius esse aiunt in insula Diomedea, non longe a monte Gargano, qui est in Apulia, et hoc templum circumuolare, atque incolere has alites tam mirabili obsequio, ut rostrum [1 1Kb] aqua impleant et aspergant: et eo si Greci uenerint, uel Grecorum stirpe progeniti, non solum quietas esse, uerum et insuper adulare; si autem alienigenas uiderint, subuolare ad capita, tamque grauibus ictibus, ut etiam perimant, uulnerare. Nam duris et grandibus rostris satis ad hec prelia perhibentur armate.



CAPUT XuII.---De incredibilibus commutationibus hominum quid uarro tradiderit.

Hoc uarro ut astruat, commemorat alia non minus incredibilia de maga illa famosissima Circe, que socios quoque Ulyssis mutauit in bestias, et de Arcadibus, qui sorte ducti transnatabant quoddam stagnum, atque ibi conuertebantur in lupos, et cum  similibus feris per illius regionis deserta uiuebant. Si autem carne non uescerentur humana, rursus post nouem annos eodem renato stagno reformabantur in homines. Denique etiam nominatim expressit quemdam Demenetum, cum gustasset de sacrificio, quod Arcades immolato puero, deo suo Lyceo facere solerent, in lupum fuisse mutatum, et anno decimo in figuram propriam restitutum, pugilatu sese exercuisse [1 1Kb] , et Olympiaco uicisse certamine. Nec idem propter aliud arbitratur historicus in Arcadia tale nomen affictum Pani Lyceo et Ioui Lyceo, nisi propter hanc in lupos hominum mutationem, quod eam nisi ui diuina fieri non putarent. Lupus enim grece dicitur, unde Lycei nomen apparet inflexum. Romanos etiam Lupercos ex illorum mysteriorum uelut semine dicit exortos.



CAPUT XuIII.---Quid credendum sit de transformationibus, que arte demonum hominibus uidentur accidere

1. Sed de ista tanta ludificatione demonum, nos quid dicamus, qui hec legent, fortassis exspectent [2 1Kb] . Et quid dicemus, nisi de medio Babylonis esse fugiendum? Quod preceptum propheticum  ita spiritualiter intelligitur, ut de huius seculi ciuitate, que profecto et angelorum et hominum societas impiorum est, fidei passibus, que per dilectionem operatur, in Deum uiuum proficiendo fugiamus. Quanto quippe in hec ima potestatem demonum maiorem uidemus, tanto tenacius Mediatori est inherendum, per quem de imis ad summa conscendimus. Si enim dixerimus ea non esse credenda, non desunt etiam nunc, qui eiusmodi quedam, uel certissima audisse, uel etiam expertos se esse asseuerent. Nam et nos cum essemus in Italia, audiebamus talia de quadam regione illarum partium, ubi stabularias mulieres imbutas his malis artibus, in caseo dare solere dicebant, quibus uellent seu possent uiatoribus, unde in iumenta illico uerterentur, et necessaria queque portarent, postque perfuncta opera iterum ad se redirent: nec tamen in eis mentem fieri bestialem, sed rationalem humanamque seruari, sicut Apuleius in libris quos Asini aurei titulo inscripsit, sibi ipsi accidisse, ut accepto ueneno, humano animo permanente asinus fieret, aut indicauit, aut finxit.

2. Hec uel falsa sunt, uel tam inusitata, ut merito non credantur. Firmissime tamen credendum est, omnipotentem Deum omnia posse facere que uoluerit, siue uindicando, siue prestando, nec demones aliquid operari secundum nature sue potentiam , nisi quod ille permiserit, cuius iudicia occulta sunt multa, iniusta nulla. Nec sane demones naturas creant, si aliquid tale faciunt, de qualibus factis ista uertitur questio; sed specie tenus, que a uero Deo sunt creata, commutant, ut uideantur esse quod non sunt. Non itaque solum animum, sed  nec corpus quidem ulla ratione crediderim demonum arte uel potestate in membra et lineamenta bestialia ueraciter posse conuerti: sed phantasticum hominis, quod etiam cogitando siue somniando per rerum innumerabilia genera uariatur, et cum corpus non sit, corporum tamen similes mira celeritate formas capit, sopitis aut oppressis corporeis hominis sensibus, ad aliorum sensum nescio quo ineffabili modo figura corporea posse perduci: ita ut corpora ipsa hominum alicubi iaceant, uiuentia quidem, sed multo grauius atque uehementius quam somno suis sensibus obseratis; phantasticum autem illud ueluti corporatum in alicuius animalis effigie appareat sensibus alienis, talisque etiam sibi homo esse uideatur, sicut talis sibi uideri posset in somnis, et portare onera: que onera, si uera sunt corpora, portantur a demonibus, ut illudatur hominibus, partim uera onerum corpora, partim iumentorum falsa cernentibus. Nam quidam nomine Prestantius patri suo contigisse indicabat, ut uenenum illud per caseum in domo sua sumeret, et iaceret in lecto suo quasi dormiens, qui tamen nullo modo poterat excitari. Post aliquot autem dies eum uelut euigilasse dicebat, et quasi somnia narrasse que passus est, caballum se scilicet factum, annonam inter alia iumenta baiulasse militibus, que dicitur Retica, quoniam ad Retias [1 1Kb] deportatur. Quod ita, ut narrauit, factum fuisse compertum est: que tamen ei sua somnia uidebantur. Indicauit et alius se domi sue per noctem, antequam requiesceret, uidisse uenientem ad se quemdam philosophum sibi notissimum, sibique exposuisse nonnulla Platonica, que antea rogatus exponere noluisset. Et cum ab eodem philosopho quesitum fuisset, cur in domo eius fecerit quod in domo sua petenti negauerat: Non feci, inquit, sed me fecisse somniaui. Ac per hoc alteri per imaginem phantasticam exhibitum est uigilanti, quod alter uidit in somnis.

3. Hec ad nos non quibuscumque, qualibus credere putaremus indignum, sed eis referentibus peruenerunt, quos nobis non existimaremus fuisse mentitos. Proinde quod homines dicuntur, mandatumque est litteris, ab diis uel potius demonibus Arcadibus [2 1Kb] , in lupos solere conuerti, et quod

Carminibus Circe socios mutauit Ulyssei, 
secundum istum modum mihi uidetur fieri potuisse, quem dixi; si tamen factum est. Diomedeas autem uolucres, quandoquidem genus earum per successionem propaginis durare perhibetur, non mutatis hominibus factas, sed subtractis credo fuisse suppositas; sicut cerua pro Iphigenia, regis Agamemnonis filia. Neque enim demonibus iudicio Dei permissis huiusmodi prestigie difficiles esse potuerunt: sed quia illa uirgo postea uiua reperta est, suppositam pro illa ceruam, esse facile cognitum est  . Socii  uero Diomedis quia nusquam subito comparuerunt, et postea nullo loco apparuerunt, perdentibus eos ultoribus angelis malis, in eas aues que pro illis sunt occulte ex aliis locis, ubi est hoc genus auium, ad ea loca perducte ac repente supposite, creduntur esse conuersi. Quod autem Diomedis in templum [1 1Kb] aquam rostris afferunt et aspergunt, quod blandiuntur Grecigenis, alienigenas persequuntur, mirandum non est fieri demonum instinctu; quorum interest, persuadere deum factum esse Diomedem, ad decipiendos homines, ut falsos deos cum ueri Dei iniuria multos colant, et hominibus mortuis, qui nec cum uiuerent, uere uixerunt, templis, altaribus, sacrificiis, sacerdotibus  inseruiant.



CAPUT XIX.---Quod eo tempore Aeneas in Italiam uenerit, quo Labdon Iudex presidebat Hebreis.

Eo tempore post captam Troiam atque deletam, Aeneas cum uiginti nauibus, quibus portabantur reliquie Troianorum, in Italiam uenit, regnante ibi Latino, et apud Athenienses Menestheo [2 1Kb] , apud Sicyonios Polyphide, apud Assyrios Tautane [3 1Kb] ; apud Hebreos autem Iudex Labdon fuit. Mortuo autem Latino regnauit Aeneas tribus annis, eisdem in supradictis locis manentibus regibus, nisi quod Sicyoniorum iam Pelasgus [4 1Kb] erat, et Hebreorum Iudex Samson: qui cum mirabiliter fortis esset, putatus est Hercules. Sed Aeneam, quoniam quando mortuus est, non comparuit, deum sibi fecerunt Latini. Sabini etiam regem suum primum Sancum, siue ut aliqui appellant Sanctum [5 1Kb] , retulerunt in deos. Per idem tempus Codrus, rex Atheniensium, Peloponnensibus eiusdem hostibus ciuitatis se interficiendum ignotus obiecit: et factum est. Hoc modo eum predicant patriam liberasse. Responsum enim acceperant Peloponnenses tum demum se superaturos, si eorum regem non occidissent. Fefellit ergo eos habitu pauperis apparendo, et in suam necem per iurgium prouocando. Unde ait uirgilius: Et [6 1Kb] iurgia Codri . Et hunc Athenienses tanquam deum sacrificiorum honore coluerunt. Quarto Latinorum rege Siluio Aenee filio, non de Creusa, de qua fuit Ascanius, qui tertius ibi regnauit, sed de Lauinio Latini filia, quem posthumum Aeneas dicitur habuisse; Assyriorum  autem uicesimo et nono Oneo et Melantho Athenien sium sexto decimo. Iudice autem Hebreorum Heli sacerdote, regnum Sicyoniorum consumptum est, quod per annos nongentos quinquaginta et nouem traditur fuisse porrectum.



CAPUT XX.---De successione ordinis regii apud Isrelitas post Iuidcium tempora.

Mox eisdem per loca memorata regnantibus, Isrelitarum regnum, finito tempore Iudicum, a Saüle rege sumpsit exordium: quo tempore fuit Samuel propheta. Ab illo igitur tempore hi reges Latinorum esse ceperunt, quos cogominabant Siluios: ab eo quippe qui filius Aenee primus dictus est Siluius, ceteris subsecutis et propria nomina imponebantur, et hoc non defuit cognomentum; sicut longe postea Cesares cognominati sunt, qui successerunt Cesari Augusto. Reprobato autem Saüle, ne quisquam ex eius stirpe regnaret, eoque defuncto, Dauid successit in regnum post annos a Saülis imperio quadraginta  . Tunc Athenienses habere deinde reges post Codri interitum destiterunt, et magistratus habere ceperunt administrande reipublice  . Post Dauid, qui etiam ipse quadraginta regnauit annos, filius eius Salomon rex Isrelitarum fuit, qui templum illud nobilissimum Dei Ierosolymitanum condidit. Cuius tempore apud Latinos condita est Alba, ex qua deinceps non Latinorum, sed Albanorum reges appellari, in eodem tamen Latio, ceperunt. Salomoni successit filius eius Roboam, sub quo in duo regna populus ille diuisus est, et singule partes suos singulos reges habere ceperunt.



CAPUT XXI.---De regibus Latii, quorum primus Aeneas, et duodecimus Auentinus dii facti sunt.

Latium post Aeneam, quem deum fecerant, undecim reges habuit, quorum nullus deus factus est. Auentinus autem qui duodecimo loco Aeneam sequitur, cum esset prostratus in bello, et sepultus in eo monte, qui etiam nunc eius nomine nuncupatur, deorum talium, quales sibi faciebant, numero est additus. Alii sane noluerunt eum in prelio scribere occisum, sed non comparuisse dixerunt: sed nec ex eius uocabulo appellatum montem, sed ex aduentu auium dictum Auentinum  . Post hunc non est deus factus in Latio, nisi Romulus conditor Rome. Inter istum autem et illum reges reperiuntur duo: quorum primus est, ut uirgiliano eum uersu eloquar [1 1Kb] ,

Proximus ille Procas, Troiane gloria gentis. 
Cuius tempore quia iam quodammodo Roma parturiebatur, illud omnium regnorum maximum Assyriorum finem tante diuturnitatis accepit. Ad Medos quippe translatum est post annos ferme mille trecentos quinque, ut etiam Beli, qui Ninum genuit, et illic paruo contentus imperio primus rex fuit, tempora computentur. Procas autem regnauit ante Amulium.  Porro Amulius fratris sui Numitoris filiam Rheam nomine, que etiam Ilia uocabatur, Romuli matrem, uestalem uirginem fecerat, quam uolunt de Marte geminos concepisse, isto modo struprum eius honorantes, uel excusantes, et adhibentes argumentum, quod infantes expositos lupa nutriuerit. Hoc enim genus bestie ad Martem existimant pertinere, ut uidelicet ideo lupa credatur admouisse ubera paruulis, quia filios domini sui Martis agnouit: quamuis non desint qui dicant, cum expositi uagientes iacerent, a nescio qua primum meretrice fuisse collectos, et primas eius suxisse mamillas , et eos postea ad Faustulum peruenisse pastorem, atque ab eius Acca uxore nutritos. Quamquam si ad arguendum hominem regem, qui eos in aquam proiici crudeliter iusserat, eis infantibus per quos tanta ciuitas condenda fuerat, de aqua diuinitus liberatis, per lactantem feram Deus uoluit subuenire, quid mirum est? Amulio successit in regnum Latiale frater eius Numitor, auus Romuli, cuius Numitoris primo anno condita est Roma; ac per hoc cum suo deinceps, id est Romulo, nepote regnauit.



CAPUT XXII.---Quod eo tempore Roma sit condita, quo regnum Assyriorum intercidit, et quo Ezechias regnabat in Iuda [1 1Kb] .

Ne multis morer, condita est ciuitas Roma, uelut altera Babylon, et uelut prioris filia Babylonis, per quam Deo placuit orbem debellare terrarum, et in unam societatem reipublice legumque perductum longe lateque pacare. Erant enim iam populi ualidi et fortes, et armis gentes exercitate, que non facile cederent, et quas opus esset ingentibus periculis et uastatione utrimque non parua atque horrendo labore superari. Nam quando regnum Assyriorum totam pene Asiam subiugauit, licet bellando sit factum, non tamen multum asperis et difficilibus bellis fieri potuit, quia rudes adhuc ad resistendum gentes erant, nec tam multe, uel tam magne: siquidem post illud maximum atque uniuersale diluuium, cum in arca Ne octo soli homines euaserunt, anni non multo [2 1Kb] amplius quam mille transierant, quando Ninus Asiam totam, excepta India, subiugauit. Roma uero tot gentes et Orientis et Occidentis, quas imperio Romano subditas cernimus, non ea celeritate ac facilitate perdomuit; quoniam paulatim crescendo robustas eas et bellicosas, quaquauersum dilatabatur, inuenit. Tempore igitur quo Roma condita est, populus Isrel habebat in terra promissionis annos septingentos decem et octo. Ex quibus uiginti septem pertinent ad Iesum Naue, deinde ad tempus Iudicum trecenti uiginti nouem. Ex quo autem ibi reges esse ceperant, anni erant trecenti sexaginta duo. Et rex tunc erat in Iuda, cuius nomen erat Achaz, uel, sicut alii computant, qui ei successit Ezechias, quem quidem constat optimum et piissimum regem Romuli regnasse temporibus. In ea uero Hebraici populi  parte que appellabatur Isrel, regnare ceperat Osee  .



CAPUT XXIII.---De Sibylla Erythrea, que inter alias Sibyllas cognoscitur de Christo euidentia multa cecinisse.

1. Eodem tempore nonnulli Sibyllam Erythream uaticinatam ferunt. Sibyllas autem uarro prodidit plures fuisse, non unam  . Hec sane Erythrea Sibylla quedam de Christo manifesta conscripsit: quod etiam nos prius in latina lingua uersibus male latinis et non stantibus legimus, per nescio cuius interpretis imperitiam, sicut post cognouimus. Nam uir clarissimus Flaccianus, qui etiam proconsul fuit, homo facillime facundie, multeque doctrine, cum de Christo colloqueremur, grecum nobis codicem protulit, carmina esse dicens Sibylle Erythree, ubi ostendit quodam loco in capitibus uersuum ordinem litterarum ita se habentem, ut hec in eo uerba legerentur, : quod est latine, iehsu Christus Dei Filius Saluator. Hi autem uersus quorum prime littere istum sensum, quem diximus, reddunt, sicut eos quidam latinis et stantibus [1 1Kb] uersibus est interpretatus, hoc continent: [Figure: [Pem] 14Kb]

Iudicii signum [2 1Kb] tellus sudore madescet.
E celo Rex adueniet per secla futurus:
Scilicet in carne presens ut iudicet orbem.
Unde Deum cernent incredulus atque fidelis
[5] Celsum cum sanctis, eui iam termino in ipso.
Sic anime cum carne aderunt, quas iudicat [3 1Kb] ipse:
Cum iacet incultus densis in uepribus orbis.
Reiicient simulacra uiri, cunctam quoque gazam:
Exuret terras ignis, pontumque polumque
[10] Inquirens, tetri portas effringet Auerni
Sanctorum sed enim cuncte lux libera carni
Tradetur, sontes eterna [4 1Kb] flamma cremabit.
Occultos actus retegens, tunc quisque loquetur
Secreta, atque Deus reserabit pectora luci.
[15] Tunc erit et luctus, stridebunt dentibus omnes.
Eripitur solis iubar, et chorus interit astris.
uoluetur [5 1Kb] celum, lunaris splendor obibit.
Deiiciet colles, ualles extollet ab imo.
Non erit in rebus hominum sublime uel altum.
[20] Iam equantur campis montes, et cerula ponti
Omnia cessabunt, tellus confracta peribit.
Sic pariter fontes torrentur, fluminaque igni.
Sed tuba tum sonitum tristem demittet ab alto
Orbe, gemens facinus miserum uariosque labores:
[25] Tartareumque chaos monstrabit terra dehiscens.
Et coram hic Domino reges sistentur ad unum
Recidet [6 1Kb] e celis ignisque et sulphuris amnis.
In his latinis uersibus de greco utcumque translatis, ibi non potuit ille sensus occurrere, qui fit cum littere, que sunt in eorum capitibus, connectuntur, ubi  littera in greco posita est; quia non potuerunt uerba latina inueniri, que ab eadem littera inciperent, et sententie conuenirent. Hi autem sunt uersus tres, quintus et octauus decimus et nonus decimus. Denique si litteras que sunt in capitibus omnium uersuum connectentes, horum trium [1 1Kb] que scripte sunt non legamus, sed pro eis litteram, tanquam in eisdem locis ipsa sit posita, recordemur, exprimitur in quinque uerbis, iehsu Christus Dei Filius Saluator; sed cum grece hoc dicitur, non latine. Et sunt uersus uiginti et septem, qui numerus quadratum ternarium solidum reddit. Tria enim ter ducta fiunt nouem: et ipsa nouem si ter ducantur, ut ex lato in altum figura consurgat, ad uiginti septem perueniunt. Horum autem grecorum quinque uerborum, que sunt, , quod est latine, iehsu Christus Dei Filius Saluator, si primas litteras iungas, erit , id est Piscis, in quo nomine mystice intelligitur Christus, eo quod in huius mortalitatis abysso uelut in aquarum profunditate uiuus, hoc est sine peccato, esse potuerit.

2. Hec autem Sybilla siue Erythrea, siue, ut quidam magis credunt, Cumea, ita nichil habet in toto carmine suo, cuius exigua ista particula est, quod ad deorum falsorum siue factorum cultum pertineat; quin imo ita etiam contra eos et contra cultores eorum loquitur, ut in eorum numero deputanda uideatur, qui pertinent ad ciuitatem Dei. Inserit etiam Lactantius operi suo quedam de Christo uaticinia Sibylle, quamuis non exprimat cuius. Sed que ipse singillatim posuit, ego arbitratus sum coniuncta esse ponenda, tanquam unum sit prolixum, que ille plura commemorauit et breuia. In manus iniquas, inquit, infidelium postea ueniet: dabunt autem Deo alapas manibus incestis, et impurato ore exspuent uenenatos sputus: dabit uero ad uerbera simpliciter sanctum dorsum  . Et colaphos accipiens tacebit, ne quis agnoscat, quod uerbum, uel unde uenit ut inferis loquatur, et corona spinea coronetur  . Ad cibum autem fel, et ad sitim acetum dederunt: inhospitalitatis hanc monstrabunt mensam  . Ipsa enim incipiens tuum Deum non intellexisti, ludentem mortalium mentibus; sed spinis coronasti, et horridum fel miscuisti  . Templi uero  uelum scindetur: et medio die nox erit tenebrosa nimis in tribus horis  . Et morte morietur tribus diebus somno suscepto: et tunc ab inferis regressus ad lucem [1 1Kb] ueniet primus, resurrectionis principio reuocatis ostenso  . Ista Lactantius carptim per interualla disputationis sue, sicut ea poscere uidebantur, que probare intenderat, adhibuit testimonia Sibyllina, que nos nichil interponentes, sed in unam seriem connexa ponentes, solis capitibus, si tamen scriptores deinceps ea seruare non negligant, distinguenda curauimus. Nonnulli sane Erythream Sibyllam, non Romuli, sed belli Troiani tempore fuisse scripserunt.



CAPUT XXIu.---Quod regnante Romulo septem Sapientes claruerint, quo tempore decem tribus que Isrel dicebantur, in captiuitatem a Chaldeis ducte sunt, idemque Romulus mortuus diuino honore donatus est.

Eodem Romulo regnante Thales Milesius fuisse perhibetur  , unus e septem Sapientibus, qui post theologos petas, in quibus Orpheus maxime omnium nobilitatus est, appellati sunt, quod est latine Sapientes. Per idem tempus decem tribus, que in diuisione populi uocate sunt Isrel, debellate a Chaldeis, et in eas terras captiue ducte sunt  , remanentibus in Iudea terra duabus illis tribubus, que nomine Iude uocabantur, sedemque regni habebant Ierusalem. Mortuum Romulum, cum et ipse non comparuisset, in deos, quod et uulgo notissimum est, retulere Romani; quod usque adeo, fieri iam desierat, nec postea nisi adulando, non errando, factum est temporibus Cesarum, ut Cicero magnis Romuli laudibus tribuat  , quod non rudibus et indoctis temporibus, quando facile homines fallebantur, sed iam expolitis et eruditis meruerit hos honores; quamuis nondum efferbuerat [2 1Kb] ac pullulauerat philosophorum subtilis et acuta loquacitas. Sed etiamsi posteriora tempora deos homines mortuos non instituerunt, tamen ab antiquis institutos colere ut deos et habere non destiterunt: quin etiam simulacris, que ueteres non habebant  , auxerunt uane atque impie superstitionis illecebram, id efficientibus immundis in eorum corde demonibus, per fallacia quoque oracula decipientibus, ut fabulosa  etiam crimina deorum, que iam urbaniore seculo non fingebantur, per ludos tamen in eorumdem falsorum numinum obsequium turpiter agerentur. Regnauit deinde Numa post Romulum, qui cum illam ciuitatem putauerit deorum profecto falsorum numerositate muniendam, in eamdam turbam referri mortuus ipse non meruit, tanquam ita putatus sit celum multitudine numinum constipasse, ut locum ibi reperire non posset. Hoc regnante Rome, et apud Hebreos initio regni Manasse, a quo impio rege propheta Isaias perhibetur occisus  , Samiam fuisse Sibyllam ferunt.



CAPUT XXu.---Qui philosophi enituerint regnante apud Romanos Tarquinio Prisco, apud Hebreos Sedechia, cum Ierusalem capta est, templumque subuersum.

Regnante uero apud Hebreos Sedechia, et apud Romanos Tarquinio Prisco, qui successerat Anco Martio, ductus est captiuus in Babyloniam populus Iudeorum, euersa Ierusalem et templo illo a Salomone constructo. Increpantes enim eos Prophete de iniquitatibus et impietatibus suis, hec eis uentura predixerant, maxime Ieremias, qui etiam numerum definiuit annorum . Eo tempore Pittacus Mityleneus, alius e septem Sapientibus, fuisse perhibetur  . Et quinque ceteros, qui ut septem numerentur, Thaleti, quem supra commemorauimus, et huic Pittaco adduntur, eo tempore fuisse scribit Eusebius, quo captiuus Dei populus in Babylonia tenebatur. Hi sunt autem, Solon Atheniensis, Chilo [1 1Kb] Lacedemonius, Periander Corinthius, Cleobulus Lindius, Bias Prieneus. Omnes hi septem appellati Sapientes post petas theologos claruerunt, quia genere uite quodam laudabili prestabant hominibus ceteris, et morum nonnulla precepta sententiarum breuitate complexi sunt. Nihil autem monumentorum, quod ad litteras attinet, posteris reliquerunt, nisi quod Solon quasdam leges Atheniensibus dedisse perhibetur; Thales uero physicus fuit, et suorum dogmatum libros reliquit  . Eo captiuitatis Iudaice  tempore, et Anaximander, et Anaximenes, et Xenophanes physici claruerunt. Tunc et Pythagoras, ex quo ceperunt appellari philosophi  .



CAPUT XXuI.---Quod eo tempore, quo impletis septuaginta annis Iudeorum est resoluta captiuitas Romani, quoque a dominatu sunt regio liberati.

Per idem tempus Cyrus rex Persarum, qui etiam  Chaldeis et Assyriis imperabat, relaxata aliquanta captiuitate Iudeorum, quinquaginta millia hominum ex eis ad instaurandum templum regredi fecit  . A quibus tantum prima cepta fundamina, et altare constructum est. Incursantibus autem hostibus, nequaquam progredi edificando ualuerunt, dilatumque opus est usque ad Darium. Per idem tempus etiam illa sunt gesta, que conscripta sunt in libro Iudith  : quem sane in canone Scripturarum Iudei non recepisse dicuntur. Sub Dario ergo rege Persarum impletis septuaginta annis, quos Ieremias propheta predixerat, reddita est Iudeis soluta captiuitate libertas, regnante Romanorum septimo rege Tarquinio. Quo expulso etiam ipsi a regum suorum dominatione liberi esse ceperunt. Usque ad hoc tempus Prophetas habuit populus Isrel: qui cum multi fuerint, paucorum et apud Iudeos et apud nos canonica scripta [1 1Kb] retinentur. De quibus me aliqua positurum esse promisi in hoc libro, cum clauderem superiorem, quod iam uideo esse faciendum.



CAPUT XXuII.---De temporibus Prophetarum, quorum oracula habentur in libris; quique tunc de uocatione Gentium multa cecinerunt, quando Romanum regnum cepit, Assyriumque defecit.

Tempora igitur eorum ut possimus aduertere, in anteriora paululum recurramus. In capite libri Osee prophete, qui primus in duodecim ponitur, ita scriptum est: uerbum Domini quod factum est ad Osee in diebus Ozie, et Ioathan, et Achaz, et Ezechie regum Iuda . Amos quoque diebus regis Ozie prophetasse se scribit: addit etiam Ieroboam regem Isrel, qui per eosdem dies fuit . Necnon Isaias filius Amos, siue supradicti prophete, siue, quod magis perhibetur, alterius qui non, propheta eodem nomine uocabatur, eosdem reges quatuor quos posuit Osee, in capite libri sui ponit, quorum diebus se prophetasse preloquitur. Micheas etiam eadem sue prophetie commemorat tempora post dies Ozie. Nam tres qui sequuntur reges nominat, quos et Osee nominauit, Ioathan, et Achaz, et Ezechiam . Hi sunt quos eodem tempore simul prophetasse ex eorum litteris inuenitur. His adiungitur Ionas eodem Ozia rege regnante, et Iel cum iam regnarat Ioathan, qui successit Ozie. Sed istorum prophetarum duorum tempora in Chronicis, non in eorum libris potuimus inuenire, quoniam de suis diebus tacent. Tenduntur autem hi dies a rege Latinorum Proca, siue superiore Auentino, usque ad regem Romulum iam Romanorum [2 1Kb] , uel etiam usque ad regni primordia successoris eius Nume Pompilii: Ezechias quippe rex Iuda eo usque regnauit; ac per hoc per ea tempora isti uelut fontes prophetie pariter eruperunt, quando regnum defecit Assyrium,  cepitque Romanum: ut scilicet quemadmodum regni Assyriorum primo tempore exstitit Abraham, cui promissiones apertissime fierent in eius semine benedictionis omnium gentium; ita occidentalis Babylonis exordio, qua fuerat Christus imperante uenturus, in quo implerentur illa promissa oracula Prophetarum, non solum loquentium, uerum etiam scribentium in tante rei future testimonium soluerentur. Cum enim prophete nunquam fere defuissent populo Isrel, ex quo ibi reges esse ceperunt, in usum tantummodo eorum fuere, non gentium: quando autem ea scriptura manifestius prophetica condebatur, que gentibus quandoque prodesset, tunc oportebat inciperet [1 1Kb] , quando condebatur hec ciuitas, que gentibus imperaret.



CAPUT XXuIII.---De his que ad Euangelium Christi pertinent, quid Osee et Amos prophetauerint.

Osee igitur propheta, quanto profundius quidem loquitur, tanto operosius penetratur. Sed aliquid inde sumendum est, et hic ex nostra promissione ponendum. Et erit, inquit, in loco quo dictum est eis, Non populus meus uos, uocabuntur et ipsi filii Dei uiui . Hoc testimonium propheticum de uocatione populi Gentium, qui prius non pertinebat ad Deum, etiam Apostoli intellexerunt . Et quia ipse quoque populus Gentium spiritualiter est in filiis Abrahe, ac per hoc recte dicitur Isrel, propterea sequitur, et dicit: Et congregabuntur filii Iuda et filii Isrel in idipsum, et ponent sibimet principatum unum, et ascendent a terra . Hoc si adhuc uelimus exponere, eloquin prophetici obtundetur sapor. Recolatur tamen lapis ille angularis, et duo illi parietes, unus ex Iudeis, alter ex Gentibus ; ille nomine filiorum Iuda, iste nomine filiorum Isrel, eidem uni principatui suo in idipsum innitentes, et ascendentes agnoscantur a terra. Istos autem carnales [2 1Kb] Isrelitas, qui nunc nolunt credere in Christum, postea credituros, id est, filios eorum , idem propheta testatur, dicens: Quoniam diebus multis sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus. Quis non uideat, nunc sic esse Iudeos? Sed quid adiungat, audiamus: Et postea, inquit, reuertentur filii Isrel, et inquirent Dominum Deum suum, et Dauid regem suum: et stupescent in Domino, et in bonis ipsius, in nouissimis diebus . Nihil est ista prophetia manifestius, cum Dauid regis nomine significatus intelligatur Christus [3 1Kb] , qui factus est, sicut dicit Apostolus, ex semine Dauid secundum carnem . Prenuntiauit iste propheta etiam tertio die Christi resurrectionem futuram, sicut eam prophetica altitudine prenuntiari oportebat, ubi ait: Sanabit nos post biduum, in die tertio resurgemus . Secundum hoc enim  nobis dicit Apostolus, Si resurrexistis cum Christo, que sursum sunt querite . Amos quoque de rebus talibus sic prophetat: Prepara, inquit, te, ut inuoces Deum tuum Isrel; quia ecce ego firmans tonitruum, et creans spiritum, et annuntians in hominibus Christum suum . Et alio loco: In illa die, inquit, resuscitabo tabernaculum Dauid quod cecidit, et reedificabo que ceciderunt eius, et destructa eius resuscitabo, et reedificabo ea, sicut dies seculi; ita ut exquirant me residui hominum, et omnes gentes in quibus inuocatum est nomen meum super eos, dicit Dominus faciens hec .



CAPUT XXIX.---Que ab Isaia de Christo et Ecclesia sint predicta.

1. Isaias propheta non est in libro duodecim Prophetarum, qui propterea dicuntur minores, quia sermones eorum sunt breues, in eorum comparatione qui maiores ideo uocantur, quia prolixa uolumina condiderunt: ex quibus est hic Isaias, quem propter eadem prophetie tempora subiungo supradictis duobus. Isaias ergo inter illa que arguit iniqua, et iusta precepit, et peccatori populo mala futura predixit, etiam de Christo et Ecclesia, hoc est de Rege et ea quam condidit ciuitate, multo plura quam ceteri prophetauit: ita ut a quibusdam euangelista, quam propheta potius diceretur  . Sed propter rationem operis terminandi, unum de multis hoc loco ponam. Ex persona quippe Dei Patris loquens: Ecce, inquit, intelliget puer meus, et exaltabitur, et glorificabitur ualde. Quemadmodum stupescent super te multi, ita gloria priuabitur ab hominibus species tua et gloria tua ab hominibus: ita mirabuntur gentes multe super eum, et continebunt reges os suum: quoniam quibus non est annuntiatum de illo, uidebunt; et qui non audierunt, intelligent. Domine, quis credidit auditui nostro, et brachium Domini cui reuelatum est? Annuntiauimus [1 1Kb] coram illo, ut infans, ut radix in terra sitienti: non est species illi, neque gloria. Et uidimus eum, et non habebat speciem, neque decorem: sed species eius sine honore, deficiens pre omnibus hominibus  . Homo in plaga positus, et sciens ferre infirmitatem: quoniam auersa est facies eius: inhonoratus est, nec magni estimatus est. Hic peccata nostra [2 1Kb] portat, et pro nobis dolet: et nos existimauimus [3 1Kb] illum esse in dolore, et in plaga, et in afflictione. Ipse autem uulneratus est propter iniquitates nostras, et infirmatus est propter peccata nostra. Eruditio pacis nostre in eo: liuore eius nos sanati sumus. Omnes ut oues errauimus, homo a uia sua errauit: et Dominus tradidit illum pro peccatis nostris: et ipse propter quod afflictus est, non aperuit  os suum [1 1Kb] . Ut ouis ad immolandum ductus est, et ut agnus ante eum qui se tondet, sine uoce, sic non aperuit os suum. In humilitate iudicium eius sublatum est. Generationem eius quis enarrabit? Quoniam tolletur de terra uita eius. Ab iniquitatibus populi mei ductus est ad mortem. Et dabo malignos pro sepultura eius, et diuites pro morte eius. Quoniam iniquitatem non fecit, nec dolum in ore suo: et Dominus uult purgare eum de plaga. Si dederitis pro peccato animam uestram, uidebitis semen longeuum  : et Dominus uult auferre a dolore animam eius, ostendere illi lucem, et formare intellectum, iustificare iustum bene seruientem pluribus: et peccata eorum ipse portabit [2 1Kb] . Propterea ipse hereditabit plures, et fortium diuidet spolia: propter quod tradita est ad mortem anima eius; et inter iniquos estimatus est, et ipse peccata multorum portauit, et propter peccata eorum traditus est . Hec de Christo.

2. Iam uero de Ecclesia, quod sequitur, audiamus: Letare, inquit, sterilis, que non paris; erumpe et clama, que non parturis: quoniam multi filii deserte magis, quam eius que habet uirum. Dilata locum tabernaculi tui, et aulearum tuarum: fige [3 1Kb] , noli parcere, prolonga funiculos tuos, et palos tuos conforta; adhuc in dexteram et sinistram partem extende. Et semen tuum hereditabit gentes; et ciuitates desertas inhabitabis. Ne timeas, quoniam confusa es; neque reuerearis, quia exprobrata es: quoniam confusionem eternam obliuisceris, et opprobrii uiduitatis tue non eris memor. Quoniam Dominus faciens te, Dominus Sabaoth nomen eius: et qui eruit te, ipse Deus Isrel uniuerse terre uocabitur , et cetera. uerum ista sint satis: et in eis sunt exponenda nonnulla; sed sufficere arbitror que ita sunt aperta, ut etiam inimici intelligere cogantur inuiti.



CAPUT XXX.---Que Micheas, et Ionas et Iel nouo Testamento congruentia prophetauerint.

1. Micheas propheta Christum in figura ponens magni cuiusdam montis, hec loquitur: Erit in nouissimis diebus manifestus mons Domini paratus super uertices montium; et exaltabitur super colles. Et festinabunt ad eum plebes, et ibunt gentes multe, et dicent: uenite, ascendamus in montem Domini, et in domum Dei Iacob, et ostendet nobis uiam suam, et ibimus in semitis eius: quia ex Sion procedet lex, et uerbum Domini ex Ierusalem. Et iudicabit inter plebes multas, et redarguet gentes potentes usque in longinquum . Predicens iste propheta et locum in quo natus est Christus: Et tu, inquit, Bethlehem domus Ephrata, minima es, ut sis in millibus Iuda: ex te mihi prodiet, ut sit in principem Isrel: et egressus  eius ab initio, et ex diebus eternitatis. Propterea dabit eos usque ad tempus parturientis pariet [1 1Kb] , et residui fratres eius conuertentur ad filios Isrel. Et stabit, et uidebit, et pascet gregem suum in uirtute Domini, et in honore nominis Domini Dei sui erunt: quoniam nunc magnificabitur usque ad summum terre .

2. Ionas autem propheta non tam sermone Christum, quam sua quadam passione prophetauit, profecto apertius, quam si eius mortem et resurrectionem uoce clamaret. Utquid enim exceptus est uentre belluino, et die tertio redditus, nisi ut significaret Christum de profundo inferni die tertio rediturum?

3. Iel omnia que prophetat, multis uerbis compellit exponi, ut que pertinent ad Christum et Ecclesiam dilucescant. Unum tamen, quod etiam Apostoli commemorauerunt, quando in congregatos credentes Spiritus sanctus, sicut a Christo promissus fuerat, desuper uenit , non pretermittam. Et erit, inquit, post hec, et effundam de Spiritu meo super omnem carnem: et prophetabunt filii uestri et filie uestre; et seniores uestri somnia somniabunt, et iuuenes uestri uisa uidebunt: et quidem in seruos meos et ancillas meas in illis diebus effundam de Spiritu meo .



CAPUT XXXI.---Que in Abdia, in Naum, et Ambacu de salute mundi in Christo prenuntiata reperiantur.

1. Tres prophete de minoribus, Abdias, Naum, Ambacum [2 1Kb] , nec sua tempora dicunt ipsi, nec in Chronicis Eusebii et Hieronymi, quando prophetauerint, inuenitur  . Abdias enim positus est quidem ab eis cum Michea, sed non eo loco, ubi notantur tempora, quando Micheam prophetasse ex eius litteris constat: quod errore negligenter describentium labores alienos existimo contigisse. Duos uero alios commemoratos in codicibus Chronicorum quos habuimus, non potuimus inuenire: tamen quia canone continentur, nec ipsi oportet pretereantur a nobis. Abdias, quantum ad scripturam eius attinet, omnium breuissimus Prophetarum, aduersus Idumeam loquitur, gentem scilicet Esau, ex duobus [3 1Kb] geminis filiis Isaac, nepotibus Abrahe, maioris illius reprobati. Porro si Idumeam modo locutionis, quo intelligitur a parte totum, accipiamus positam esse pro gentibus: de Christo agnoscere possumus quod ait inter cetera, In monte [4 1Kb]  autem Sion erit salus, et erit sanctum. Et paulo post in fine ipsius prophetie: Et ascendent, inquit, resaluati ex monte Sion, ut defendant montem Esau, et erit Domino regnum . Apparet quippe id esse completum, cum resaluati ex monte Sion, id est ex Iudea, credentes in Christum, qui precipue agnoscuntur Apostoli, ascenderunt, ut defenderent montem Esau. Quomodo defenderent, nisi per Euangelii predicationem saluos faciendo eos qui crediderunt, ut cruerentur de potestate tenebrarum, et transferrentur in regnum Dei? Quod consequenter expressit addendo, Et erit Domino regnum. Mons enim Sion Iudeam significat, ubi futura predicta est salus, et sanctum, quod est Christus iehsu: mons uero Esau Idumea est, per quam significata est Ecclesia gentium, quam defenderunt, sicut exposui, resaluati ex monte Sion, ut esset Domino regnum. Hoc obscurum erat, antequam fieret; sed factum quis non fidelis agnoscat?

2. Naum uero propheta, imo per illum Deus: Exterminabo, inquit, sculptilia et conflatilia: ponam sepulturam tuam: quia ueloces esse super montes pedes euangelizantis, et annuntiantis pacem. Celebra, Iuda, dies festos tuos, redde uota tua: quia iam non adiicient ultra, ut transeant in uetustatem. Consummatum est, consumptum est, ablatum est [1 1Kb] . Ascendit, qui insufflat in faciem tuam, eripiens te ex tribulatione . Quis ascenderit ab inferis, et insufflauerit in faciem Iude, hoc est Iudeorum discipulorum, Spiritum sanctum, recolat [2 1Kb] qui meminit Euangelium. Ad nouum enim Testamentum pertinent, quorum dies festi ita spiritualiter innouantur, ut in uetustatem transire non possint. Porro per Euangelium exterminata sculptilia et conflatilia, id est idola deorum falsorum, et obliuioni tanquam sepulture tradita iam uidemus; et hanc etiam in hac re prophetiam completam esse cognoscimus.

3. Ambacum de quo alio, quam de Christi aduentu, qui futurus fuerat, intelligitur dicere, Et respondit Dominus ad me, et dixit, Scribe uisum aperte in buxo; ut assequatur qui legit ea: quia adhuc uisio ad tempus, et orietur in fine, et non in uacuum: si tardauerit, sustine eum; quia ueniens ueniet, et non morabitur ?



CAPUT XXXII.---De prophetia que in Oratione Ambacu et Cantico continetur.

In Oratione autem sua cum Cantico, cui nisi Domino Christo dicit, Domine, audiui auditionem tuam, et timui; Domine, consideraui opera tua, et expaui? quid enim hoc est, nisi precognite, noue, ac repentine salutis hominum ineffabilis admiratio? In medio duorum animalium cognosceris, quid est, nisi aut in medio duorum Testamentorum, aut in medio duorum latronum, aut in medio Moysi et Elie cum eo in monte sermocinantium? Dum appropinquant anni, cognosceris;  in aduentu temporis ostenderis [1 1Kb] , nec exponendum est. In eo dum conturbata fuerit anima mea, in ira misericordie memor eris, quid est, nisi quod Iudeos in se transfigurauit, quorum gentis fuit, qui cum magna ira turbati crucifigerent Christum, ille misericordie memor dixit, Pater, ignosce illis, quia nesciunt quid faciunt ? Deus de Theman ueniet, et sanctus de monte umbroso et condenso. Quod hic dictum est, de Theman ueniet; alii interpretati sunt ab Austro, uel ab Africo  : per quod significatur meridies, id est feruor caritatis et splendor ueritatis. Montem uero umbrosum atque condensum, quamuis multis modis possit intelligi, libentius acceperim Scripturarum altitudinem diuinarum, quibus prophetatus est Christus. Multa quippe ibi umbrosa atque condensa sunt, que mentem querentis exerceant. Inde autem uenit, cum ibi eum, qui intelligit, inuenit. Operuit celos uirtus eius, et laudis eius plena est terra, quid est, nisi quod etiam in Psalmo dicitur, Exaltare super celos [2 1Kb] , Deus, et super omnem terram gloria tua ? Splendor eius ut lumen erit, quid est, nisi, Fama eius credentes illuminabit? Cornua in manibus eius sunt, quid est, nisi tropeum crucis? Et posuit caritatem firmam fortitudinis sue, nec exponendum est. Ante faciem eius ibit uerbum, et prodiet in campum post pedes eius, quid est, nisi quod et antequam huc ueniret, prenuntiatus est; et posteaquam hinc reuersus est, annuntiatus est? Stetit, et terra commota est, quid est, nisi stetit ad subueniendum; et terra commota est ad credendum? Respexit et tabuerunt gentes: hoc est, misertus est, et fecit populos penitentes. Contriti sunt montes uiolentia: hoc est, uim facientibus miraculis, elatorum contrita est superbia. Defluxerunt colles eternales: hoc est, humiliati sunt ad tempus, ut erigerentur in eternum. Ingressus eternos eius pro laboribus uidi: hoc est, non sine mercede eternitatis laborem caritatis aspexi. Tabernacula Aethiopum expauescent, et tabernacula terre Madian: hoc est, gentes repente [3 1Kb] perterrite nuntio mirabilium tuorum, etiam que non sunt in iure Romano, erunt in populo christiano. Numquid in fluminibus iratus es, Domine, aut in fluminibus furor tuus, uel in mari impetus tuus? Hoc ideo dictum est, quia non uenit nunc ut iudicet mundum, sed ut saluetur mundus per ipsum . Quia ascendes super equos tuos; et equitatio tua salus: hoc est, Euangeliste tui portabunt te, qui [4 1Kb] reguntur a te; et  Euangelium tuum salus est eis, qui credunt in te. Intendens intendes arcum tuum super sceptra, dicit Dominus: hoc est, comminaberis iudicium tuum etiam regibus terre. Fluminibus scindetur terra: hoc est, influentibus sermonibus predicantium te, aperientur ad confitendum hominum corda, quibus dictum est, Scindite corda uestra, et non uestimenta . Quid est, uidebunt te, et dolebunt populi, nisi ut lugendo sint beati? Quid est, Dispergens aquas incessu [1 1Kb] , nisi ambulando in eis qui te usquequaque annuntiant, hac atque hac dispergis fluenta doctrine? Quid est, Abyssus dedit uocem suam? an profunditas cordis humani quid ei uideretur expressit? Altitudo phantasie sue, tanquam uersus superioris est expositio; altitudo enim est abyssus. Quod autem ait, phantasie sue, subaudiendum est, uocem dedit: hoc est, quod diximus, quid ei uideretur expressit. Phantasia quippe uisio est, quam non tenuit, non operuit, sed confitendo eructauit. Eleuatus est sol, et luna stetit in ordine suo: hoc est, ascendit Christus in celum, et ordinata est Ecclesia sub rege suo. In lucem iacula tua ibunt: hoc est, non in occultum, sed in manifestum uerba tua mittentur. In splendorem coruscationis armorum tuorum: subaudiendum est, iacula tua ibunt. Dixerat enim suis, Que dico uobis in tenebris, dicite in lumine . In comminatione minorabis terram: id est, comminando humiliabis homines. Et in furore deiicies gentes: quia eos qui se exaltant, uindicando collides. Existi in salutem populi tui, ut saluos faceres [2 1Kb] christos tuos  ; misisti in capita iniquorum mortem: nichil horum est exponendum. Excitasti uincula usque ad collum. Et bona hic possunt intelligi uincula sapientie, ut iniiciantur [3 1Kb] pedes in compedes eius, et collum in torquem eius. Precidisti in stupore mentis: subaudiamus, uincula: excitauit enim bona, precidit mala, de quibus ei dicitur, Disrupisti uincula mea : et hoc in stupore mentis, id est, mirabiliter. Capita potentium mouebuntur in ea: in ea [4 1Kb] scilicet admiratione. Adaperient morsus suos, sicut edens pauper absconse. Potentes enim quidam Iudeorum ueniebant ad Dominum facta eius et uerba mirati, et esurientes panem doctrine manducabant absconse propter metum Iudeorum, sicut eos prodidit Euangelium . Et immisisti in mare equos tuos turbantes aquas multas: que nichil sunt aliud, quam populi multi. Non enim alii timore conuerterentur, alii furore persequerentur, nisi omnes turbarentur. Obseruaui, et expauit uenter meus a uoce orationis labiorum meorum: et introiuit tremor in ossa mea, et subtus me turbata est habitudo mea. Intendit in ea que dicebat, et ipsa sua est oratione perterritus, quam prophetice fundebat, et in qua futura cernebat.  Turbatis enim populis multis, uidit imminentes Ecclesie tribulationes, continuoque se membrum eius agnouit, atque ait, Requiescam in die tribulationis: tanquam ad eos pertinens, qui sunt spe gaudentes, in tribulatione patientes . Ut ascendam, inquit, in populum peregrinationis mee: recedens utique a populo maligno carnalis cognationis sue, non peregrinante in hac terra, neque supernam patriam requirente. Quoniam ficus, inquit, non afferet fructus, et non erunt natiuitates in uineis: mentietur opus oliue, et campi non facient escam. Defecerunt ab esca oues, et non supersunt in presepibus boues. uidit eam gentem, que Christum fuerat occisura, ubertatem copiarum spiritualium perdituram, quas per terrenam fecunditatem more prophetico figurauit. Et quia iram Dei talem propterea passa est illa gens, quia Dei ignorans iustitiam, suam uoluit constituere , iste continuo, Ego autem, inquit, in Domino exsultabo, gaudebo in Deo salutari meo. Dominus Deus meus uirtus mea, statuet pedes meos in consummationem; super excelsa imponet me, ut uincam in cantico eius , scilicet illo cantico, de quo similia quedam dicuntur in Psalmo: Statuit supra petram pedes meos, et direxit gressus meos; et immisit in os meum canticum nouum, hymnum Deo nostro . Ipse ergo uincit in cantico Domini, qui placet in eius laude, non sua, ut qui gloriatur, in Domino glorietur . Melius autem mihi uidentur quidam codices habere, Gaudebo in Deo Iesu meo, quam hi qui uolentes id latine ponere, nomen ipsum non posuerunt, quod est nobis amicius et dulcius nominare.



CAPUT XXXIII.---De Christo et uocatione Gentium que Ieremias et Sophonias prophetico Spiritu sint prefati.

1. Ieremias propheta de maioribus est, sicut Isaias; non de minoribus, sicut ceteri, de quorum scriptis nonnulla iam posui. Prophetauit autem regnante Iosia in Ierusalem, et apud Romanos Anco Martio, iam propinquante captiuitate Iudeorum  . Tetendit autem prophetiam, usque ad quintum mensem captiuitatis: sicut in eius litteris inuenimus. Sophonias autem unus de minoribus adiungitur ei. Nam et ipse in diebus Iosie prophetasse se dicit : sed quousque, non dicit. Prophetauit ergo Ieremias, non solum Anci Martii, uerum etiam Tarquinii Prisci temporibus, quem Romani habuerunt quintum regem. Ipse enim, quando est illa captiuitas facta, regnare iam ceperat. Prophetans ergo de Christo Ieremias, Spiritus, inquit, oris nostri Dominus Christus captus est in peccatis nostris ; sic breuiter ostendens, et Dominum nostrum Christum, et passum esse pro nobis. Item alio loco: Hic Deus meus, inquit, et non estimabitur alter ad  eum: qui inuenit omnem uiam prudentie, et dedit eam Iacob puero suo, et Isrel dilecto suo: post hec in terra [1 1Kb] uisus est, et cum hominibus conuersatus est . Hoc testimonium quidam non Ieremie, sed scribe eius attribuunt, qui uocabatur Baruch: sed Ieremie celebratius habetur. Rursus idem propheta de ipso: Ecce, inquit, dies ueniunt, ait Dominus, et suscitabo Dauid germen iustum, et regnabit rex, et sapiens erit, et faciet iudicium et iustitiam in terra. In diebus illis saluabitur Iuda, et Isrel habitabit confidenter: et hoc est nomen quod uocabunt eum, Dominus iustus noster . De uocatione etiam gentium, que fuerat futura  sic locutus est: Domine, Deus meus et refugium meum in die malorum, ad te gentes uenient ab extremo terre, et dicent: uere mendacia coluerunt patres nostri simulacra, et non est in illis utilitas . Quia uero non erant eum agnituri Iudei, a quibus eum et occidi oportebat, sic idem propheta significat: Graue cor per omnia, et homo est, et quis cognoscet eum ? Huius est etiam illud quod in libro decimo septimo posui de Testamento nouo , cuius est mediator Christus. Ipse quippe Ieremias ait, Ecce dies ueniunt, dicit Dominus, et consummabo super domum Iacob Testamentum nouum , et cetera que ibi leguntur.

2. Sophonie autem prophete, qui cum Ieremia prophetabat, hec predicta de Christo interim ponam: Exspecta me, dicit Dominus, in die resurrectionis mee, in futurum: quia iudicium meum, ut congregem gentes, et colligam regna . Et iterum: Horribilis, inquit, Dominus super eos, et exterminabit omnes deos terre; et adorabit eum uir de loco suo, omnes insule gentium . Et paulo post: Tunc, inquit, transuertam in populos linguam, et in progenis eius [2 1Kb] , ut omnes inuocent nomen Domini, et seruiant ei sub uno iugo; a finibus fluminum Aethiopie afferent mihi hostias. In illo die non confunderis [3 1Kb] ex omnibus adinuentionibus tuis, quas impie egisti in me: quia tunc auferam abs te prauitates iniurie tue; et iam non adiicies ut magnificeris super montem sanctum meum: et subrelinquam in te populum mansuetum et humilem; et uerebuntur a nomine Domini, qui reliqui fuerint Isrel [4 1Kb] . He sunt reliquie, de quibus alibi prophetatur, quod Apostolus etiam commemorat: Si fuerit numerus filiorum Isrel sicut arena maris, reliquie salue fient . He quippe in Christum illius gentis reliquie crediderunt.



CAPUT XXXIu.---De prophetia Danielis et Ezechielis, que in Christum Ecclesiamque concordat.

1. In ipsa porro Babylonie captiuitate prius prophetauerunt  Daniel et Ezechiel [1 1Kb] , alii scilicet duo ex Prophetis maioribus. Quorum Daniel etiam tempus quo uenturus fuerat Christus atque passurus, numero definiuit annorum: quod longum est computando monstrare, et ab aliis factitatum est ante nos. De potestate uero eius et gloria [2 1Kb] sic locutus est: uidebam, inquit, in uisu noctis, et ecce cum nubibus celi ut filius [3 1Kb] hominis ueniens erat, et usque ad uetustum dierum peruenit; et in conspectu eius prelatus est; et ipsi datus est principatus, et honor, et regnum: et omnes populi, tribus et lingue ipsi seruient. Potestas eius, potestas perpetua, que non transibit; et regnum eius non corrumpetur .

2. Ezechiel quoque more prophetico per Dauid Christum significans, quia carnem de Dauid semine assumpsit; propter quam formam serui, qua [4 1Kb] factus est homo, etiam seruus Dei dicitur idem Dei Filius; sic eum prophetando prenuntiat ex persona Dei Patris: Et suscitabo, inquit, super pecora mea pastorem unum qui pascat ea, seruum meum Dauid: et ipse pascet ea, et ipse erit eis in pastorem. Ego autem Dominus ero eis in Deum, et seruus meus Dauid princeps in medio eorum: ego Dominus locutus sum . Et alio loco: Et rex, inquit, unus erit omnibus imperans: et non erunt ultra due gentes, nec diuidentur amplius in duo regna; neque polluentur ultra in idolis suis, et abominationibus suis, et in cunctis iniquitatibus suis. Et saluos eos faciam de uniuersis sedibus suis, in quibus peccauerunt, et mundabo eos: et erunt mihi populus, et ego ero illis Deus: et seruus meus Dauid rex super eos, et pastor unus erit omnium eorum ,



CAPUT XXXu.---De trium prophetarum uaticinio, id est, Aggei, Zacarie et Malachie.

1. Restant tres minores Prophete, qui prophetauerunt in fine captiuitatis, Aggeus, Zacarias, Malachias. Quorum Aggeus Christum et Ecclesiam hac apertius breuitate prophetat: Hec dicit Dominus exercituum: Adhuc unum modicum est, et ego commouebo celum, et terram, et mare, et aridam, et mouebo omnes gentes; et ueniet Desideratus cunctis gentibus . Hec prophetia partim iam completa cernitur, partim speratur in fine complenda. Mouit enim celum Angelorum et siderum testimonio, quando incarnatus est Christus. Mouit terram ingenti miraculo, de ipso uirginis partu. Mouit mare et aridam, cum et in insulis et in orbe toto Christus annuntiatur. Ita moueri omnes gentes uidemus ad fidem. Iam uero quod sequitur, Et ueniet Desideratus cunctis gentibus, de nouissimo eius exspectatur aduentu  . Ut enim desideratus esset exspectantibus, prius oportuit eum dilectum esse credentibus.

2. Zacarias de Christo et Ecclesia: Exsulta, inquit,  ualde, filia Sion; iubila, filia Ierusalem: ecce Rex tuus ueniet tibi, iustus, et saluator; ipse pauper, et ascendens super asinam [1 1Kb] , et super pullum filium asine: et potestas eius a mari usque ad mare, et a fluminibus usque ad fines terre [2 1Kb] . Hoc quando factum sit, ut Dominus Christus in itinere iumento huius generis uteretur, in Euangelio legitur: ubi et hec prophetia commemoratur ex parte, quantum illi loco sufficere uisum est . Alio loco ad ipsum Christum in Spiritu prophetie loquens de remissione peccatorum per eius sanguinem: Tu quoque, inquit, in sanguine testamenti tui emisisti uinctos tuos de lacu, in quo non est aqua . Quid per hunc lacum uelit intelligi, possunt diuersa sentiri, etiam secundum rectam fidem  . Mihi tamen uidetur non eo significari melius, nisi humane miserie siccam profunditatem quodammodo et sterilem, ubi non sunt fluenta iustitie, sed iniquitatis lutum. De hoc quippe etiam in Psalmo dicitur: Et eduxit me de lacu miserie, et de luto limi .

3. Malachias prophetans Ecclesiam, quam per Christum cernimus propagatam, Iudeis apertissime dicit ex persona Dei: Non est mihi uoluntas in uobis, et munus non suscipiam de manu uestra. Ab ortu enim solis usque ad occasum, magnum est nomen meum in gentibus, et in omni loco sacrificabitur et offeretur nomini meo oblatio munda: quia magnum nomen meum in gentibus, dicit Dominus . Hoc sacrificium per sacerdotium Christi secundum ordinem Melchisedech, cum in omni loco a solis ortu usque ad occasum Deo iam uideamus offerri, sacrificium autem Iudeorum, quibus dictum est, Non est mihi uoluntas in uobis, nec accipiam de manibus uestris munus, cessasse negare non possunt; quid adhuc exspectant alium Christum, cum hoc quod prophetatum legunt et impletum uident, impleri non potuerit, nisi per ipsum? Dicit enim paulo post de ipso ex persona Dei: Testamentum meum erat cum eo uite et pacis: et dedi ei ut timore timeret me, et a facie nominis mei reuereretur. Lex ueritatis erat in ore ipsius, in pace dirigens ambulauit mecum, et multos conuertit [3 1Kb] ab iniquitate: quoniam labia sacerdotis custodient scientiam, et legem inquirent ex ore eius; quoniam angelus Domini omnipotentis est . Nec mirandum est, quia omnipotentis Dei angelus dictus est Christus iehsu. Sicut enim seruus propter formam serui, in qua uenit ad homines; sic et angelus propter Euangelium, quod nuntiauit hominibus. Nam si greca ista interpretemur, et Euangelium bona nuntiatio est, et angelus nuntius. De ipso quippe iterum dicit: Ecce  mitto [1 1Kb] angelum meum, et prospiciet uiam ante faciem meam: et subito ueniet in templum suum Dominus quem uos queritis, et angelus testamenti quem uos uultis. Ecce uenit, dicit Dominus omnipotens [2 1Kb] : et quis sustinebit diem introitus eius? aut quis resistet in aspectu eius?  Hoc loco et primum et secundum Christi prenuntiauit aduentum: primum scilicet, de quo ait, Et subito ueniet in templum suum; id est, in carnem suam, de qua dixit in Euangelio, Soluite templum hoc, et in triduo resuscitabo illud : secundum uero, ubi ait, Ecce uenit, dicit Dominus omnipotens, et quis sustinebit diem introitus eius, aut quis resistet in aspectu eius? Quod autem dicit, Dominus quem uos queritis, et angelus testamenti quem uos uultis, significauit utique etiam Iudeos secundum Scripturas quas legunt, Christum querere, et uelle. Sed multi eorum, quem quesierunt et uoluerunt, uenisse non agnouerunt, excecati in cordibus suis precedentibus meritis suis. Quod sane hic nominat testamentum, uel supra, ubi ait, Testamentum meum erat cum eo; uel hic, ubi eum dixit angelum testamenti: nouum procul dubio Testamentum debemus accipere, ubi sempiterna; non uetus, ubi temporalia sunt promissa: que pro magno habentes plurimi infirmi, et Deo uero talium rerum mercede seruientes, quando uident eis impios abundare, turbantur. Propter quod idem propheta, ut noui Testamenti beatitudinem eternam, que non dabitur nisi bonis, distingueret a ueteris terrena felicitate, que plerumque datur et malis: Ingrauastis, inquit, super me uerba uestra, dicit Dominus, et dixistis, In quo detraximus de te? Dixistis, uanus est omnis qui seruit Deo; et quid plus, quia custodiuimus obseruationes eius, et quia ambulauimus supplicantes ante faciem Domini omnipotentis? Et nunc nos beatificamus alienos, et reedificantur omnes qui faciunt iniqua: et aduersati sunt Deo, et salui facti sunt. Hec oblocuti sunt, qui timebant Dominum, unusquisque ad proximum suum: et animaduertit Dominus, et audiuit: et scripsit librum memorie in conspectu suo, eis qui timent Dominum, et reuerentur nomen eius. Isto libro significatum est Testamentum Nouum. Denique quod sequitur, audiamus: Et erunt mihi, dicit Dominus omnipotens, in diem [3 1Kb] , qua ego facio, in acquisitionem; et eligam eos, sicut homo eligit [4 1Kb] filium suum seruientem sibi: et conuertemini, et uidebitis inter iustum et iniustum, et inter seruientem Deo, et non seruientem. Quoniam ecce dies uenit ardens sicut clibanus, et concremabit eos: et erunt omnes alienigene, et omnes facientes iniquitatem stipula, et incendet illos dies qui adueniet, dicit Dominus omnipotens: et non derelinquetur eorum radix, neque sarmentum. Et orietur uobis timentibus nomen meum, sol iustitie: et sanitas in pennis eius: et exibitis, et exsultabitis sicut uituli ex uinculis resoluti;  et conculcabitis iniquos, et erunt cinis sub pedibus uestris in die, in quo ego facio, dicit Dominus omnipotens . Hic est qui dicitur dies iudicii: de quo suo loco, si Deus uoluerit, loquemur uberius.



CAPUT XXXuI.---De Esdra et libris Machabeorum.

Post hos tres prophetas, Aggeum, Zacariam, Malachiam, per idem tempus liberationis populi ex Babylonica seruitute scripsit etiam Esdras, qui magis rerum gestarum scriptor est habitus, quam propheta: sicuti est et liber, qui appellatur Esther: cuius res gesta in laudem Dei non longe ab his temporibus inuenitur: nisi forte Esdras in eo Christum prophetasse intelligendus est, quod inter iuuenes quosdam orta questione, quid amplius ualeret in rebus; cum reges unus dixisset, alter uinum, tertius mulieres, que plerumque regibus imperarent: idem tamen tertius ueritatem super omnia demonstrauit esse uictricem   . Consulto autem Euangelio, Christum cognoscimus esse ueritatem. Ab hoc tempore apud Iudeos restituto templo, non reges, sed principes fuerunt usque ad Aristobulum  : quorum supputatio temporum non in Scripturis sanctis, que canonice appellantur, sed in aliis inuenitur, in quibus sunt et Machabeorum libri  , quos non Iudei, sed Ecclesia pro canonicis habet, propter quorumdam Martyrum passiones uehementes atque mirabiles, qui antequam Christus uenisset in carnem [1 1Kb] , usque ad mortem pro Dei lege certauerunt, et mala grauissima atque horribilia pertulerunt.



CAPUT XXXuII.---Quod prophetica auctoritas omni origine gentilis philosophie inueniatur antiquior.

Tempore igitur Prophetarum nostrorum, quorum iam scripta ad notitiam fere omnium gentium peruenerunt, philosophi gentium nondum erant, qui [2 1Kb] hoc etiam nomine uocarentur, quod cepit a Samio Pythagora, qui eo tempore, quo Iudeorum est soluta captiuitas, cepit excellere atque cognosci  . Multo ergo magis ceteri philosophi post  Prophetas reperiuntur fuisse. Nam ipse Socrates Atheniensis, magister omnium qui tunc maxime claruerunt, tenens in ea parte, que moralis uel actiua dicitur, principatum, post Esdram in Chronicis inuenitur  . Non multo post etiam Plato natus est, qui longe ceteros Socratis discipulos anteiret  . Quibus si addamus etiam superiores, qui nondum philosophi uocabantur, septem scilicet Sapientes, ac deinde physicos qui Thaleti successerunt, in perscrutanda natura rerum studium eius imitati, Anaximandrum scilicet et Anaximenem et Anaxagoram, aliosque nonnullos, antequam Pythagoras philosophum primus profiteretur, nec illi Prophetas nostros uniuersos temporis antiquitate precedunt: quandoquidem Thales, post quem ceteri fuerunt, regnante Romulo eminuisse [1 1Kb] fertur, quando de fontibus Isrel in eis litteris, que toto orbe manarent, prophetie flumen erupit. Soli igitur illi theologi pete, Orpheus, Linus, Museus, et si quis alius apud Grecos fuit, his Prophetis Hebreis, quorum scripta in auctoritate habemus, annis reperiuntur priores. Sed nec ipsi uerum theologum nostrum Moysen, qui unum uerum Deum ueraciter predicauit, cuius nunc scripta in auctoritatis canone prima sunt, tempore preuenerunt: ac per hoc quantum ad Grecos attinet, in qua lingua littere huius seculi maxime ferbuerunt, nichil habent unde sapientiam suam iactent, quo religione nostra, ubi uera sapientia est, si non superior, saltem uideatur antiquior. uerum, quod fatendum est, non quidem in Grecia, sed in barbaris gentibus, sicut in Aegypto, iam fuerat ante Moysen nonnulla doctrina, que illorum sapientia diceretur: alioquin non scriptum esset in Libris sanctis, Moysen eruditum fuisse omni sapientia Aegyptiorum , tunc utique quando ibi natus est, et a filia Pharaonis adoptatus atque nutritus, etiam liberaliter educatus est. Sed nec sapientia Aegyptiorum sapientiam Prophetarum nostrorum tempore antecedere potuit, quandoquidem et Abraham propheta fuit . Quid autem sapientie esse potuit in Aegypto, antequam eis Isis, quam mortuam tanquam deam magnam colendam putauerunt, litteras traderet? Isis porro Inachi filia fuisse proditur, qui primus regnare cepit Argiuis, quando Abrahe iam nepotes reperiuntur exorti.



CAPUT XXXuIII.---Quod quedam sanctorum scripta ecclesiasticus canon propter nimiam non receperit uetustatem, ne per occasionem eorum falsa ueris insererentur.


Iam uero si longe antiquiora repetam, et ante illud grande diluuium noster erat utique Ne patriarcha, quem prophetam quoque non immerito dixerim: si quidem ipsa arca quam fecit, et in qua cum suis euasit, prophetia nostrorum temporum fuit. Quid Enoch septimus ab Adam, nonne etiam in canonica epistola apostoli Iude prophetasse predicatur ? Quorum scripta ut apud Iudeos et apud nos in auctoritate non essent, nimia fecit antiquitas, propter quam uidebantur habenda esse suspecta, ne proferrentur falsa pro ueris  . Nam et proferuntur quedam que ipsorum esse dicantur ab eis qui pro suo sensu passim, quod uolunt, credunt. Sed ea castitas canonis non recepit, non quod eorum hominum, qui Deo placuerunt, reprobetur auctoritas, sed quod ista esse non credantur ipsorum. Nec mirum debet uideri, quod suspecta habentur, que sub tante antiquitatis nomine proferuntur; quandoquidem in ipsa historia regum Iuda [1 1Kb] et regum Isrel, que res gestas continet, de quibus eidem Scripture canonice credimus, commemorantur plurima, que ibi non explicantur, et in libris aliis inueniri dicuntur, quos Prophete scripserunt, et alicubi eorum quoque Prophetarum nomina non tacentur ; nec tamen inueniuntur in canone, quem recepit populus Dei. Cuius rei, fateor, causa me latet; nisi quod existimo, etiam ipsos, quibus ea que in auctoritate religionis esse deberent, sanctus utique Spiritus reuelabat, alia sicut homines historica diligentia, alia sicut Prophetas inspiratione diuina scribere potuisse; atque hec ita fuisse distincta, ut illa tanquam ipsis, ista uero tanquam Deo per ipsos loquenti, iudicarentur esse tribuenda; ac sic illa pertinerent ad ubertatem cognitionis, hec ad religionis auctoritatem: in qua auctoritate custoditur canon, preter quem si qua iam etiam sub nomine ueterum Prophetarum [2 1Kb] scripta proferuntur, nec ad ipsam copiam scientie ualent, quoniam utrum eorum sint, quorum esse dicuntur, incertum est; et ob boc eis non habetur fides, maxime his in quibus etiam contra fidem librorum canonicorum quedam leguntur, propter quod ea prorsus non esse apparet illorum.



CAPUT XXXIX.---De hebraicis litteris, que nunquam in sue lingue proprietate non fuerint.

Non itaque credendum est, quod nonnulli arbitrantur, hebream tantum linguam per illum qui uocabatur Heber, unde Hebreorum uocabulum est, fuisse seruatam, atque inde peruenisse ad Abraham, hebreas autem litteras a lege cepisse, que data est per Moysen; sed potius per illam successionem patrum, memoratam linguam cum suis litteris custoditam  . Denique Moyses in populo Dei constituit,  qui docendis litteris preessent, prius quam diuine legis ullas litteras nossent. Hos appellat Scriptura , qui latine dici possunt litterarum inductores uel introductores, eo quod eas inducant, id est introducant quodammodo in corda discentium, uel in eas potius ipsos quos docent. Nulla igitur gens de antiquitate sapientie sue super Patriarchas et Prophetas nostros, quibus inerat diuina sapientia, ulla se uanitate iactauerit; quando nec Aegyptus inuenitur, que solet falso et inaniter de suarum doctrinarum antiquitate gloriari, qualicumque sapientia sua Patriarcharum nostrorum tempore preuenisse sapientiam. Neque enim quisquam dicere audebit mirabilium disciplinarum eos peritissimos fuisse, antequam litteras nossent, id est, antequam Isis eo uenisset, easque ibi docuisset. Ipsa porro eorum memorabilis doctrina, que appellata est sapientia, quid erat nisi maxime astronomia, et si quid aliud talium disciplinarum magis ad exercenda ingenia, quam ad illuminandas uera sapientia mentes ualere solet? Nam quod attinet ad philosophiam, que se docere profitetur aliquid, unde fiant homines beati, circa tempora Mercurii, quem Trismegistum uocauerunt, in illis terris eiusmodi studia claruerunt: longe quidem ante sapientes uel philosophos Grecie, sed tamen post Abraham, et Isaac, et Iacob, et Ioseph; nimirum etiam post ipsum Moysen. Eo quippe tempore, quo Moyses natus est, fuisse reperitur Atlas ille magnus astrologus, Promethei frater, maternus auus Mercurii maioris, cuius nepos fuit Trismegistus iste Mercurius  .



CAPUT XL.---De Aegyptiorum mendacissima uanitate, que antiquitati scientie sue centum millia adscribit annorum.

Frustra itaque uanissima presumptione garriunt quidam, dicentes, ex quo rationem siderum comprehendit Aegyptus, amplius quam centum annorum millia numerari. In quibus enim libris istum numerum collegerunt, qui non multum ante annorum duo millia litteras magistra Iside didicerunt? Non enim paruus auctor est in historia uarro, qui hoc prodidit, quod a litterarum etiam diuinarum ueritate non dissonat.  Cum enim ab ipso primo homine, qui est appellatus Adam, nondum sex millia annorum compleantur, quomodo non isti ridendi potius, quam refellendi sunt, qui de spatio temporum tam diuersa, et huic explorate ueritati tam contraria persuadere conantur? Cui enim melius narranti preterita credimus, quam qui etiam futura predixit, que presentia iam uidemus? Nam et ipsa historicorum inter se dissonantia copiam nobis prebet, ut ei potius credere debeamus, qui diuine, quam tenemus, non repugnat historie. Porro autem ciues impie ciuitatis, diffusi usquequaque per terras, cum legunt doctissimos homines, quorum nullius contemnenda uideatur auctoritas, inter se de rebus gestis ab etatis nostre memoria remotissimis discrepantes, cui potius credere debeant, non inueniunt. Nos uero in nostre religionis historia, fulti auctoritate diuina, quidquid ei resistit, non dubitamus esse falsissimum, quomodolibet sese habeant cetera in secularibus litteris; que seu uera seu falsa sint, nichil momenti afferunt, quo recte beateque uiuamus.



CAPUT XLI.---De philosophicarum opinionum dissensionibus, et canonicarum apud Ecclesiam concordia Scripturarum.

1. Ut autem iam cognitionem omittamus historie, ipsi philosophi, a quibus ad ista progressi sumus, qui non uidentur laborasse in studiis suis, nisi ut inuenirent quomodo uiuendum esset accommodate ad beatitudinem capessendam, cur dissenserunt et a magistris discipuli, et inter se condiscipuli, nisi quia ut homines humanis sensibus et humanis ratiocinationibus ista quesierunt? Ubi quamuis esse potuerit et studium gloriandi, quo quisque alio sapientior et acutior uideri cupit, nec sententie quodammodo addictus aliene, sed sui dogmatis et opinionis inuentor: tamen ut nonnullos uel etiam plurimos eorum fuisse concedam, quos a suis doctoribus uel discendi sociis amor ueritatis abruperit, ut pro ea certarent, quam ueritatem putarent, siue illa esset, siue non esset; quid agit, aut quo uel qua, ut ad beatitudinem perueniatur, humana se porrigit infelicitas, si diuina non ducit auctoritas? Denique auctores nostri, in quibus non frustra sacrarum litterarum figitur et terminatur canon, absit ut inter se aliqua ratione dissentiant  . Unde non immerito, cum illa scriberent, eis Deum uel per eos locutum, non pauci in scholis atque gymnasiis litigiosis disputationibus garruli, sed in agris atque in urbibus cum doctis atque indoctis tot tantique populi crediderunt. Ipsi sane pauci esse debuerunt, ne multitudine uilesceret quod religione earum esse oporteret: nec tamen ita pauci, ut eorum non sit miranda consensio. Neque enim in multitudine philosophorum, qui labore etiam litterario monumenta suorum dogmatum reliquerunt,  facile quis inuenerit, inter quos cuncta que sensere conueniant: quod ostendere hoc opere longum est.

2. Quis autem secte cuiuslibet auctor sic est in hac demonicola ciuitate approbatus, ut ceteri improbarentur, qui diuersa et aduersa senserunt? Nonne apud Athenas et Epicurei clarebant, asserentes res humanas ad deorum curam non pertinere, et Stoici, qui contraria sentientes, eas regi atque muniri diis adiutoribus atque tutoribus disputabant? Unde miror cur Anaxagoras reus factus sit, quia solem esse dixit lapidem ardentem, negans utique Deum, cum in eadem ciuitate gloria floruerit Epicurus, uixeritque securus, non solum solem uel ullum siderum Deum esse non credens, sed nec Iouem, nec ullum deorum omnino in mundo habitare contendens, ad quem preces hominum supplicationesque perueniant. Nonne ibi Aristippus in uoluptate corporis summum bonum ponens, ibi Antisthenes uirtute animi potius hominem fieri beatum asseuerans, duo philosophi nobiles et ambo Socratici, in tam diuersis atque inter se contrariis finibus uite summam locantes, quorum etiam ille fugiendam, iste administrandam sapienti dicebat esse rempublicam, ad suam quisque sectam sectandam discipulos congregabat? Nempe palam in conspicua et notissima porticu, in gymnasiis, in hortulis, in locis publicis ac priuatis, cateruatim pro sua quisque opinione certabant: alii asserentes unum, alii innumerabiles mundos; ipsum autem unum alii ortum esse, alii uero initium non habere; alii interiturum, alii semper futurum; alii mente diuina, alii fortuitu et casibus agi: alii immortales esse animas, alii mortales; et qui immortales, alii reuolui in bestias, alii nequaquam; qui uero mortales, alii mox interire post corpus, alii uiuere etiam postea uel paululum, uel diutius, non tamen semper: alii in corpore constituentes finem boni, alii in animo, alii in utroque, alii extrinsecus posita etiam bona ad animum et corpus addentes: alii sensibus corporis semper, alii non semper, alii nunquam, putantes esse credendum. Has et alias pene innumerabiles dissensiones philosophorum, quis unquam populus, quis senatus, que potestas uel dignitas publica impie ciuitatis diiudicandas, et alias probandas ac recipiendas, alias improbandas repudiandasque curauit, ac non passim sine ullo iudicio confuseque habuit in gremio suo tot controuersias hominum dissidentium, non de agris et domibus, uel quacumque pecuniaria ratione, sed de his rebus, quibus aut misere uiuitur aut beate? Ubi etsi aliqua uera dicebantur, eadem licentia dicebantur et falsa; prorsus ut non frustra talis ciuitas mysticum uocabulum Babylonis acceperit. Babylon quippe interpretatur Confusio, quod nos iam dixisse meminimus . Nec interest diaboli regis eius, quam contrariis inter se rixentur erroribus, quos merito multe uarieque impietatis pariter possidet.

3. At uero gens illa, ille populus, illa ciuitas, illa respublica, illi Isrelite, quibus credita sunt eloquia Dei, nullo modo pseudoprophetas cum ueris Prophetis  pari licentia [1 1Kb] confuderunt: sed concordes inter se atque in nullo dissentientes, sacrarum Litterarum ueraces ab eis agnoscebantur et tenebantur auctores. Ipsi eis erant philosophi, hoc est, amatores sapientie, ipsi sapientes, ipsi theologi, ipsi prophete, ipsi doctores probitatis atque pietatis. Quicumque secundum illos sapuit et uixit, non secundum homines, sed secundum Deum, qui per eos locutus est, sapuit et uixit. Ibi si prohibitum est sacrilegium, Deus prohibuit. Si dictum est, Honora patrem tuum et matrem tuam, Deus iussit. Si dictum est, Non mechaberis, Non homicidium facies, Non furaberis , et cetera huiusmodi, non hec ora humana, sed oracula diuina fuderunt. Quidquid philosophi quidam inter falsa, que opinati sunt, uerum uidere potuerunt, et laboriosis disputationibus persuadere moliti sunt, quod mundum istum fecerit Deus, eumque ipse prouidentissimus administret, de honestate uirtutum, de amore patrie, de fide amicitie, de bonis operibus atque omnibus ad mores probos pertinentibus rebus, quamuis nescientes ad quem finem et quonam modo essent ista omnia referenda, propheticis, hoc est diuinis uocibus, quamuis per homines, in illa ciuitate populo commendata sunt, non argumentationum concertationibus inculcata; ut non hominis ingenium, sed Dei eloquium contemnere formidaret, qui illa cognosceret.



CAPUT XLII.---Qua dispensatione prouidentie Dei Scripture sacre ueteris Testamenti ex hebreo in grecum eloquium translate sint, ut Gentibus innotescerent.

Has sacras Litteras etiam unus Ptolemeorum [2 1Kb] regum Aegypti nosse studuit et habere. Nam post Alexandri Macedonis, qui etiam Magnus cognominatus est, mirificentissimam minimeque diuturnam potentiam, qua uniuersam Asiam, imo pene totum orbem, partim ui et armis, partim terrore subegerat, quando inter cetera Orientis [3 1Kb] etiam Iudeam ingressus obtinuit; eo mortuo comites eius, cum regnum illud amplissimum non pacifice inter se possessuri diuisissent, sed potius dissipassent, bellis omnia uastaturi, Ptolemeos reges habere cepit Aegyptus: quorum primus Lagi filius, multos ex Iudea captiuos in Aegyptum transtulit. Huic autem succedens alius Ptolemeus, qui est appellatus Philadelphus, omnes quos ille adduxerat subiugatos, liberos redire permisit: insuper et dona regia in templum Dei misit, petiuitque ab Eleazaro tunc pontifice, dari sibi Scripturas, quas profecto audierat fama predicante diuinas; et ideo concupiuerat habere in bibliotheca, quam nobilissimam fecerat. Has ei cum idem pontifex misisset hebreas, post etiam ille interpretes postulauit; et dati sunt septuaginta duo, de singulis duodecim tribubus seni homines, lingue utriusque doctissimi,  hebree scilicet atque grece. Quorum interpretatio ut Septuaginta uocetur, iam obtinuit consuetudo. Traditur sane tam mirabilem ac stupendum pleneque diuinum in eorum uerbis fuisse consensum, ut cum ad hoc opus separatim singuli sederint , in nullo uerbo, quod idem significaret et tantumdem ualeret, uel in uerborum ordine, alter ab altero discreparet: sed tanquam unus esset interpres, ita quod omnes interpretati sunt, unum erat: quoniam re uera Spiritus erat unus in omnibus  . Et ideo tam mirabile Dei munus acceperant, ut illarum Scripturarum, non tanquam humanarum, sed sicut erant, tanquam diuinarum, etiam isto modo commendaretur auctoritas, credituris quandoque gentibus profutura, quod iam uidemus effectum.



CAPUT XLIII.---De auctoritate Septuaginta interpretum, que, saluo honore hebrei stili, omnibus sit interpretibus preferenda.

Nam cum fuerint et alii interpretes, qui ex hebrea lingua in grecam sacra illa eloquia transtulerunt, sicut Aquila, Symmachus, Theodotion; sicut etiam illa est interpretatio, cuius auctor non apparet, et ob hoc sine nomine interpretis, Quinta editio nuncupatur  : hanc tamen que Septuaginta est, tanquam sola esset, sic recepit Ecclesia, eaque utuntur Greci populi Christiani, quorum plerique utrum alia sit aliqua ignorant. Ex hac Septuaginta interpretatione etiam in latinam linguam interpretatum est quod Ecclesie Latine tenent  . Quamuis non defuerit temporibus nostris presbyter Hieronymus, homo doctissimus, et omnium trium linguarum peritus, qui non ex greco, sed ex hebreo in latinum eloquium easdem Scripturas conuerterit. Sed eius tam litteratum laborem quamuis Iudei fateantur esse ueracem, Septuaginta uero interpretes in multis errasse contendant; tamen Ecclesie Christi tot hominum auctoritati, ab Eleazaro tunc pontifice ad hoc tantum opus electorum, neminem  iudicant preferendum: quia etsi non in eis unus apparuisset Spiritus, sine dubitatione diuinus, sed inter se uerba interpretationis sue Septuaginta docti more hominum contulissent, ut quod placuisset omnibus hoc maneret, nullus eis unus interpres debuit anteponi; cum uero tantum in eis signum diuinitatis apparuit, profecto quisquis alius illarum Scripturarum ex hebrea in quamlibet aliam linguam interpres est uerax, aut congruit illis Septuaginta interpretibus, aut si congruere non uidetur, altitudo ibi prophetica esse credenda est. Spiritus enim qui in Prophetis erat, quando illa dixerunt, idem ipse erat etiam in Septuaginta uiris, quando illa interpretati sunt: qui profecto auctoritate diuina et aliud dicere potuit, tanquam propheta ille utrumque dixisset, quia utrumque idem Spiritus diceret; et hoc ipsum aliter, ut si non eadem uerba, idem tamen sensus bene intelligentibus dilucesceret; et aliquid pretermittere, et aliquid addere, ut etiam hinc ostenderetur non humanam fuisse in illo opere seruitutem, quam uerbis debebat interpres, sed diuinam potius potestatem, que mentem replebat et regebat interpretis. Nonnulli autem codices grecos interpretationis Septuaginta ex hebreis codicibus emendandos putarunt: nec tamen ausi sunt detrahere, quod hebrei non habebant, et Septuaginta posuerunt; sed tantummodo addiderunt que in hebreis inuenta, apud Septuaginta non erant; eaque signis quibusdam in stellarum modum factis, ad capita eorumdem uersuum notauerunt, que signa asteriscos uocant. Illa uero que non habent hebrei, habent autem Septuaginta, similiter ad capita uersuum iacentibus uirgulis, sicut scribuntur uncie, signauerunt. Et multi codices has notas habentes usquequaque diffusi sunt et latini [1 1Kb] . Que autem non pretermissa uel addita, sed aliter dicta sunt, siue alium sensum faciant etiam ipsum non abhorrentem, siue alio modo eumdem sensum explicare monstrentur, nisi utrisque codicibus inspectis nequeunt reperiri. Si igitur, ut oportet, nichil aliud intueamur in Scripturis illis, nisi quid per homines dixerit Dei Spiritus, quidquid est in hebreis codicibus, et non est apud interpretes Septuaginta noluit ea per istos, sed per illos Prophetas Dei Spiritus dicere. Quidquid uero est apud Septuaginta, in hebreis autem codicibus non est, per istos ea maluit, quam per illos, idem Spiritus dicere, sic ostendens utrosque fuisse prophetas. Isto enim modo alia per Isaiam, alia per Ieremiam, alia per alium atque alium prophetam, uel aliter eadem per hunc ac per illum dixit, ut uoluit. Quidquid porro apud utrosque inuenitur, per utrosque dicere uoluit unus atque idem Spiritus; sed ita, ut illi precederent prophetando, isti sequerentur prophetice illos interpretando: quia sicut in illis uera, et concordantia dicentibus unus pacis Spiritus fuit; sic et in istis non secum conferentibus, et tamen tanquam uno ore cuncta interpretantibus, idem Spiritus unus apparuit.



CAPUT XLIu.---Quid intelligendum sit de Niniuitarum excidio, cuius denuntiatio in hebreo quadraginta dierum spatio tenditur, in Septuaginta autem tridui breuitate concluditur.


Sed ait aliquis, Quomodo sciam quid Ionas propheta dixerit Niniuitis, utrum Triduum, et Niniue euertetur; an, Quadraginta dies ? Quis enim non uideat non potuisse utrumque tunc dici a Propheta, qui missus fuerat terrere comminatione imminentis exitii ciuitatem? Cui si tertio die fuerat futurus interitus, non utique quadragesimo die: si autem quadragesimo, non utique tertio. Si ergo a me queritur, quid horum Ionas dixerit, hoc puto potius quod legitur in hebreo, Quadraginta dies, et Niniue euertetur. Septuaginta quippe longe posterius interpretati aliud dicere potuerunt, quod tamen ad rem pertineret, et in unum eumdemque sensum, quamuis sub altera significatione, concurreret; admoneretque lectorem, utraque auctoritate non spreta, ab historia sese attollere ad ea requirenda, propter que significanda historia ipsa conscripta est. Gesta sunt quippe illa in Niniue ciuitate, sed aliquid etiam significauerunt, quod modum illius ciuitatis excedat: sicut gestum est, quod ipse Prophete in uentre ceti triduo fuit, et tamen alium significauit in profundo inferni triduo futurum, qui Dominus est omnium Prophetarum. Quapropter si per illam ciuitatem recte accipitur Ecclesia gentium prophetice figurata, euersa scilicet per penitentiam, ut qualis fuerat iam non esset; hoc quoniam per Christum factum est in Ecclesia gentium, cuius illa Niniue figuram gerebat, siue per quadraginta dies, siue per triduum, idem ipse significatus est Christus; per quadraginta scilicet, quia tot dies peregit cum discipulis suis post resurrectionem, et ascendit in celum; per triduum uero, quia die tertio resurrexit: tanquam lectorem nichil aliud quam historie rerum gestarum inherere cupientem, de somno excitauerint Septuaginta interpretes, iidemque Prophete, ad perscrutandam altitudinem prophetie, et quodammodo dixerint: In quadraginta diebus ipsum quere, in quo et triduum potueris [1 1Kb] inuenire; illud in ascensione, hoc in eius resurrectione reperies. Propter quod utroque numero significari conuenientissime potuit, quorum unum per Ionam prophetam, alterum per Septuaginta interpretum prophetiam, tamen unus atque idem Spiritus dixit. Longitudinem fugio, ut non hec per multa demonstrem, in quibus ab hebraica ueritate putantur Septuaginta interpretes discrepare, et bene intellecti inueniuntur esse concordes. Unde etiam ego pro meo modulo uestigia sequens Apostolorum, quia et ipsi ex utrisque, id est, ex hebreis et ex Septuaginta, testimonia prophetica posuerunt, utraque auctoritate utendum putaui, quoniam utraque una atque diuina est. Sed iam que restant, ut possumus, exsequamur.



CAPUT XLu.---Quod post instaurationem templi prophetas Iudei habere destiterint, et exinde usque ad natiuitatem Christi continuis aduersitatibus sint afflicti, ut probaretur alterius templi edificationem propheticis uocibus fuisse promissam.


1. Posteaquam gens Iudea cepit non habere Prophetas, procul dubio deterior facta est, eo scilicet tempore, quo se sperabat instaurato templo post captiuitatem, que fuit in Babylonia, futuram esse meliorem. Sic quippe intelligebat populus ille carnalis, quod prenuntiatum est per Aggeum prophetam dicentem, Magna erit gloria domus istius nouissime, plus quam prime. Quod de nouo Testamento dictum esse, paulo superius demonstrauit, ubi ait aperte Christum promittens, Et mouebo omnes gentes, et ueniet Desideratus cunctis gentibus . Quo loco Septuaginta interpretes alium sensum magis corpori quam capiti, hoc est, magis Ecclesie quam Christo conuenientem prophetica auctoritate dixerunt: uenient que electa sunt Domini de cunctis gentibus, id est homines, de quibus ipse iehsu in Euangelio, Multi, inquit, uocati, pauci uero electi . Talibus enim electis gentium, domus Dei edificatur per Testamentum nouum lapidibus uiuis, longe gloriosior, quam templum illud fuit, quod a rege Salomone constructum est, et post captiuitatem instauratum. Propter hoc ergo nec Prophetas ex illo tempore habuit illa gens, et multis cladibus afflicta est ab alienigenis regibus, ipsisque Romanis, ne hanc Aggei prophetiam in illa instauratione templi opinaretur impletam.

2. Non multo enim post adueniente Alexandro subiugata est  ; quando etsi nulla facta est uastatio, quoniam non sunt ausi ei resistere, et ideo placatum facillime subditi receperunt, non erat tamen gloria tanta domus illius, quanta fuit in suorum regum libera potestate. Hostias sane Alexander immolauit in Dei templo, non ad eius cultum uera pietate conuersus, sed impia uanitate cum diis eum falsis colendum putans. Deinde Ptolemeus Lagi filius, quod supra memoraui, post Alexandri mortem captiuos inde in Aegyptum transtulit, quos eius successor Ptolemeus Philadelphus beneuolentissime inde dimisit: per quem factum est, quod paulo ante narraui, ut Septuaginta interpretum Scripturas haberemus. Deinde contriti sunt bellis, que in Machabeorum libris explicantur. Post hec capti a rege Alexandrie Ptolemeo, qui est appellatus Epiphanes  ; inde ab Antiocho rege Syrie multis et grauissimis malis ad idola colenda compulsi, templumque ipsum repletum sacrilegis superstitionibus gentium, quod tamen dux eorum strenuissimus Iudas, qui etiam Machabeus dictus est, Antiochi ducibus pulsis, ab omni illa idololatrie contaminatione mundauit  .

3. Non autem multo post Alcimus quidam per ambitionem, cum a genere sacerdolali esset alienus, quod nefas erat, pontifex factus est  . Hinc iam post  annos ferme quinquaginta, in quibus eis tamen pax non fuit, quamuis aliqua et prospere gesserint, primus apud eos Aristobulus assumpto diademate, et rex et pontifex factus est  . Antea quippe, ex quo de Babylonie captiuitate reuersi sunt, templumque instauratum est, non reges, sed duces uel principes habuerunt: quamuis et qui rex est, possit dici princeps a principatu imperandi, et dux eo quod sit ductor exercitus: sed non continuo quicumque principes uel duces sunt, etiam reges dici possunt, quod iste Aristobulus fuit. Cui successit Alexander, etiam ipse rex et pontifex, qui crudeliter in suos regnasse traditur  . Post hunc uxor eius Alexandra regina Iudeorum fuit  , ex cuius tempore et deinceps mala sunt eos secuta grauiora. Filii quippe huius Alexandre Aristobulus et Hyrcanus inter se de imperio dimicantes, uires aduersus Isreliticam gentem prouocauere Romanas. Hyrcanus namque ab eis contra fratrem poposcit auxilium  Tunc iam Roma subiugauerat Africam, subiugauerat Greciam, lateque etiam aliis orbis partibus imperans tanquam se ipsam ferre non ualens, sua se quodammodo magnitudine fregerat. Peruenerat quippe ad seditiones domesticas graues, atque inde ad bella socialia, moxque ciuilia, tantumque se comminuerat atque attriuerat, ut ei mutandus reipublice status, quo regeretur regibus, immineret. Pompeius ergo populi Romani preclarissimus princeps, Iudeam cum exercitu ingressus ciuitatem capit, templum reserat, non deuotione supplicis, sed iure uictoris, et ad sancta sanctorum, quo nisi summum sacerdotem non licebat intrare, non ut uenerator, sed ut profanator accedit: confirmatoque Hyrcani pontificatu, et subiugate genti imposito custode Antipatro, quos tunc procuratores uocabant, uinctum secum Aristobulum ducit  . Ex illo Iudei etiam tributarii Romanorum esse ceperunt. Postea Cassius  etiam templum exspoliauit. Deinde post paucos annos etiam Herodem alienigenam regem habere meruerunt, quo regnante natus est Christus  . Iam enim uenerat  plenitudo temporis significata prophetico Spiritu per os patriarche Iacob, ubi ait: Non deficiet princeps ex Iuda, neque dux de femoribus eius, donec ueniat cui repositum est, et ipse exspectatio gentium . Non ergo defuit Iudeorum princeps ex Iudeis, usque ad istum Herodem, quem primum acceperunt alienigenam regem. Tempus ergo iam erat, ut ueniret ille cui repositum erat, quod nouo promissum est Testamento, ut ipse esset exspectatio gentium. Fieri autem non posset, ut exspectarent gentes eum uenturum, sicut eum cernimus exspectari, ut ueniat ad faciendum iudicium in claritate potentie, nisi prius in eum crederent, cum uenit ad patiendum iudicium in humilitate patientie.



CAPUT XLuI.---De ortu Saluatoris nostri, secundum quod uerbum caro factum est; et de dispersione Iudeorum per omnes gentes, sicut fuerat prophetatum.

Regnante ergo Herode in Iudea, apud Romanos autem iam mutato reipublice statu, imperante Cesare Augusto, et per eum orbe pacato, natus est Christus secundum precedentem prophetiam  in Bethlehem Iude, homo manifestus ex homine uirgine, Deus occultus ex Deo Patre. Sic enim propheta predixerat: Ecce uirgo in utero accipiet, et pariet filium, et uocabunt nomen eius Emmanuel, quod est interpretatum, Nobiscum Deus . Qui ut in se commendaret Deum, miracula multa fecit; ex quibus quedam, quantum ad eum predicandum satis esse uisum est, Scriptura euangelica continet. Quorum primum est, quod tam mirabiliter natus est: ultimum autem, quod cum suo resuscitato a mortuis corpore ascendit in celum. Iudei autem, qui eum occiderunt, et in eum credere noluerunt, quia oportebat eum mori et resurgere, uastati infelicius a Romanis, funditusque a suo regno, ubi iam eis alienigene dominabantur, eradicati dispersique per terras , per Scripturas suas [1 1Kb] testimonio nobis sunt prophetias nos non finxisse de Christo; quas plurimi eorum considerantes, et ante passionem, et maxime post eius resurrectionem crediderunt in eum, de quibus predictum est, Si fuerit numerus filiorum Isrel sicut arena maris, reliquie salue fient . Ceteri uero excecati sunt, de quibus predictum est, Fiat mensa eorum coram ipsis [2 1Kb] in laqueum, et in retributionem, et in scandalum. Obscurentur oculi eorum, ne uideant; et dorsum illorum semper incurua . Proinde cum Scripturis nostris non credunt, complentur in eis sue, quas ceci legunt: nisi forte quis dixerit illas prophetias Christianos finxisse de Christo, que Sibylle nomine, uel aliorum proferuntur, si que sunt, que non pertinent ad populum Iudeorum  . Nobis quidem ille sufficiunt, que  de nostrorum inimicorum codicibus proferuntur, quos agnoscimus propter hoc testimonium, quod nobis inuiti perhibent eosdem codices habendo atque seruando, per omnes gentes etiam ipsos esse dispersos, quaquauersum Christi Ecclesia dilatatur. Nam prophetia in Psalmis, quos etiam legunt, de hac re premissa est, ubi scriptum est: Deus meus, misericordia eius preueniet me. Deus meus demonstrauit mihi in inimicis meis [1 1Kb] , ne occideris eos, ne quando obliuiscantur legem tuam: disperge eos in uirtute tua . Demonstrauit ergo Deus Ecclesie in eius inimicis Iudeis gratiam misericordie sue, quoniam, sicut dicit Apostolus, delictum illorum, salus gentibus [2 1Kb] . Et ideo non eos occidit, id est, non in eis perdidit quod sunt Iudei, quamuis a Romanis fuerint deuicti et oppressi; ne obliti legem Dei, ad hoc, de quo agimus, testimonium nichil ualerent. Ideo parum fuit, ut diceret, Ne occideris eos, ne quando obliuiscantur legem tuam: nisi etiam adderet, Disperge eos: quoniam si cum isto testimonio Scripturarum in sua tantummodo terra, non ubique essent, profecto Ecclesia que ubique est, eos prophetiarum, que de Christo premisse sunt, testes in omnibus gentibus habere non posset.



CAPUT XLuII.---An ante tempora christiana aliqui fuerint extra Isreliticum genus, qui ad celestis ciuitatis consortium pertinerent.

Quapropter quisquis alienigena, id est, non ex Isrel progenitus, nec ab illo populo in canonem sacrarum litterarum receptus, legitur aliquid prophetasse de Christo, si in nostram notitiam uenit, aut uenerit, ad cumulum a nobis commemorari potest: non quo necessarius sit, etiamsi desit, sed quia non incongrue creditur fuisse et in aliis gentibus homines, quibus hoc mysterium reuelatum est, et qui hoc etiam predicere impulsi sunt, siue participes eiusdem gratie fuerint, siue expertes, sed per malos angelos docti sunt, quos etiam presentem Christum, quem Iudei non agnoscebant, scimus fuisse confessos. Nec ipsos Iudeos existimo audere contendere, neminem pertinuisse ad Deum, preter Isrelitas, ex quo propago Isrel esse cepit, reprobato eius fratre maiore. Populus enim reuera, qui proprie Dei populus diceretur, nullus alius fuit: homines autem quosdam non terrena, sed celesti societate ad ueros Isrelitas superne ciues patrie pertinentes etiam in aliis gentibus fuisse, negare non possunt: quia si negant, facillime conuincuntur de sancto et mirabili uiro Iob, qui nec indigena, nec proselytus, id est aduena populi Isrel fuit; sed ex gente Idumea genus ducens, ibi ortus, ibidem mortuus est: qui diuino sic laudatur eloquio, ut quod ad iustitiam pietatemque attinet, nullus ei homo suorum temporum cequetur . Que tempora eius  quamuis non inueniamus in Chronicis, colligimus tamen ex libro eius, quem pro sui merito Isrelite in auctoritatem canonicam receperunt, tertia generatione posteriorem fuisse quam Isrel  . Diuinitus autem prouisum fuisse non dubito, ut ex hoc uno sciremus etiam per alias gentes esse potuisse qui secundum Deum uixerunt eique placuerunt, pertinentes ad spiritualem Ierusalem [1 1Kb] . Quod nemini concessum fuisse credendum est, nisi cui diuinitus reuelatus est unus mediator Dei et hominum homo Christus iehsu: qui uenturus in carne sic antiquis sanctis prenuntiabatur, quemadmodum nobis uenisse nuntiatus est, ut una eademque per ipsum fides omnes in Dei ciuitatem, Dei domum, Dei templum predestinatos perducat ad Deum. Sed quecumque aliorum prophetie de Dei per Christum Iesum gratia proferuntur, possunt putari a Christianis esse conficte. Ideo nichil est firmius ad conuincendos quoslibet alienos, si de hac re contenderint, nostrosque faciendos [2 1Kb] , si recte sapuerint, quam ut diuina predicta de Christo ea proferantur, que in Iudeorum scripta sunt codicibus: quibus auulsis de sedibus propriis, et propter hoc testimonium toto orbe dispersis, Christi usquequaque creuit Ecclesia.



CAPUT XLuIII.---Prophetiam Aggei, qua dixit maiorem futuram gloriam domus Dei, quam primum fuisset, non in reedificatione templi, sed in Ecclesia Christi esse completam.

Hec domus Dei maioris est glorie, quam fuerat illa prima lignis et lapidibus, ceterisque pretiosis rebus metallisque constructa. Non itaque Aggei prophetia in templi illius instauratione completa est. Ex quo enim instauratum est, nunquam ostenditur habuisse tantam gloriam, quantam habuit tempore Salomonis: imo potius ostenditur primum cessatione prophetie fuisse domus illius gloriam diminutam, deinde ipsius gentis cladibus tantis usque ad ultimum excidium, quod factum est a Romanis, sicut ea que supra sunt commemorata testantur  . Hec autem domus ad nouum pertinens Testamentum, tanto utique maioris est glorie, quanto meliores sunt lapides uiui, quibus credentibus renouatisque construitur. Sed ideo per instaurationem templi illius significata est, quia ipsa renouatio illius edificii significat eloquio prophetico alterum Testamentum, quod appellatur nouum. Quod ergo Deus dixit per memoratum prophetam, Et dabo pacem in loco isto ; per significantem locum, ille qui eo significatur, intelligendus est: ut quia illo loco instaurato significata est Ecclesia, que fuerat edificanda per Christum, nichil aliud accipiatur, quod dictum est, Dabo pacem in loco isto; nisi, Dabo pacem in loco, quem significat  locus iste. Quoniam omnia significantia uidentur quodammodo earum rerum, quas significant, sustinere personas: sicut dictum est ab Apostolo, Petra erat Christus ; quoniam petra illa, de qua hoc dictum est, significabat utique Christum. Maior est itaque gloria domus huius noui Testamenti, quam domus prioris ueteris Testamenti: et tunc apparebit maior, cum dedicabitur. Tunc enim ueniet Desideratus cunctis gentibus , sicut legitur in Hebreo. Nam prius eius aduentus nondum erat desideratus omnibus gentibus. Non enim quem deberent desiderare, sciebant, in quem non crediderant. Tunc etiam secundum Septuaginta interpretes , uenient que electa sunt Domini de cunctis gentibus. Tunc enim uere non uenient nisi electa, de quibus dicit Apostolus, Sicut elegit nos in ipso ante mundi constitutionem . Ipse quippe architectus, qui dixit, Multi uocati, pauci autem electi , non de his [1 1Kb] qui uocati sic uenerunt, ut de conuiuio proiicerentur, sed de electis demonstraturus est edificatam domum, que nullam deinceps formidabit ruinam. Nunc autem, quando et hi replent ecclesias, quos tanquam in area uentilatio separabit, non apparet tanta gloria domus huius, quanta tunc apparebit, quando quisquis ibi erit, semper erit.



CAPUT XLIX.---De indiscreta [2 1Kb] multiplicatione Ecclesie, qua in hoc seculo multi reprobi miscentur electis.

In hoc ergo maligno seculo, in his diebus malis, ubi per humilitatem presentem futuram comparat Ecclesia celsitudinem, et timorum stimulis, dolorum tormentis, laborum molestiis, tentationum periculis eruditur, sola spe gaudens, quando sanum gaudet, multi reprobi miscentur bonis; et utrique tanquam in sagenam euangelicam colliguntur ; et in hoc mundo, tanquam in mari, utrique inclusi retibus indiscrete natant, donec perueniatur ad littus, ubi mali segregentur a bonis, et in bonis tanquam in templo suo, sit Deus omnia in omnibus . Proinde uocem nunc agnoscimus eius impleri, qui loquebatur in Psalmo, atque dicebat, Annuntiaui, et locutus sum, multiplicati sunt super numerum . Hoc fit nunc, ex quo primum per os precursoris sui Ioannis, deinde per os proprium annuntiauit, et locutus est, dicens, Agite penitentiam, appropinquauit enim regnum celorum . Elegit discipulos, quos et Apostolos nominauit , humiliter natos, inhonoratos, illitteratos; ut quidquid magnum essent et facerent, ipse in eis esset et faceret. Habuit inter eos unum, quo malo utens bene, et sue passionis dispositum impleret, et Ecclesie sue tolerandum malorum preberet exemplum. Seminato, quantum per eius oportebat presentiam corporalem, sancto Euangelio, passus est, mortuus est, resurrexit: passione ostendens quid sustinere pro ueritate, resurrectione quid  sperare in eternitate debeamus; excepta altitudine sacramenti, qua sanguis eius in remissionem peccatorum fusus est. Conuersatus est in terra quadraginta dies cum discipulis suis, atque ipsis uidentibus ascendit in celum, et post dies decem misit promissum Spiritum sanctum [1 1Kb] : cuius uenientis in eos qui crediderant, tunc signum erat maximum et maxime necessarium, ut unusquisque eorum linguis omnium gentium loqueretur: ita significans unitatem catholice Ecclesie per omnes gentes futuram, ac sic linguis omnibus locuturam.



CAPUT L.---De predicatione Euangelii, que per passiones predicantium clarior et potentior facta est.

Deinde secundum illam prophetiam, Ex Sion lex prodiet, et uerbum Domini ex Ierusalem : et secundum ipsius Domini Christi predicta, ubi post resurrectionem stupentibus cum discipulis suis aperuit sensum, ut intelligerent Scripturas, et dixit eis, Quoniam sic scriptum est, et sic oportebat Christum pati, et resurgere a mortuis tertio die, et predicari in nomine eius penitentiam et remissionem peccatorum per omnes gentes, incipientibus ab Ierusalem ; et ubi rursus eis de aduentu eius nouissimo requirentibus respondit, atque ait, Non est uestrum scire tempora uel momenta [2 1Kb] , que Pater posuit in sua potestate: sed accipietis uirtutem Spiritus sancti superuenientem in uos, et eritis mihi testes in Ierusalem, et in tota Iudea et Samaria, et usque in fines terre : primum se ab Ierusalem diffudit Ecclesia, et cum in Iudea atque Samaria plurimi credidissent, et in alias gentes itum est, eis annuntiantibus Euangelium, quos ipse, sicut luminaria, et aptauerat uerbo, et accenderat Spiritu sancto. Dixerat enim eis, Nolite timere eos qui corpus occidunt, animam autem non possunt occidere . Qui ut frigidi timore non essent, igne caritatis ardebant. Denique per ipsos, non solum qui eum et ante passionem et post resurrectionem uiderant et audierant, uerum etiam post obitum eorum per posteros eorum, inter horrendas persecutiones et uarios cruciatus ac funera martyrum predicatum est toto orbe Euangelium, contestante Deo signis, et ostentis, et uariis uirtutibus, et Spiritus sancti muneribus: ut populi gentium credentes in eum, qui pro eorum redemptione crucifixus est, christiano amore uenerarentur sanguinem martyrum, quem diabolico furore fuderunt; ipsique reges, quorum legibus uastabatur Ecclesia, ei nomini salubriter subderentur, quod de terra crudeliter auferre conati sunt, et falsos deos inciperent persequi, quorum causa cultores Dei ueri fuerant antea persecuti.



CAPUT LI.---Quod etiam per hereticorum dissensiones fides catholica roboretur.

1. uidens autem diabolus templa demonum deseri, et in nomen liberantis Mediatoris currere genus humanum, hereticos mouit, qui sub uocabulo christiano  doctrine resisterent christiane, quasi possent indifferenter sine ulla correptione haberi in ciuitate Dei, sicut ciuitas confusionis indifferenter habuit philosophos inter se diuersa et aduersa sentientes. Qui ergo in Ecclesia Christi morbidum aliquid prauumque sapiunt, si correpti ut sanum rectumque sapiant, resistunt contumaciter, suaque pestifera et mortifera dogmata emendare nolunt, sed defensare persistunt; heretici fiunt, et foras exeuntes habentur in exercentibus inimicis. Etiam sic quippe ueris illis catholicis membris Christi malo suo prosunt, dum Deus utitur et malis bene, et diligentibus eum omnia cooperantur [1 1Kb] in bonum . Inimici enim omnes Ecclesie, quolibet errore cecentur uel malitia deprauentur, si accipiunt potestatem corporaliter affligendi, exercent eius patientiam; si tantummodo male sentiendo aduersantur, exercent eius sapientiam; ut autem etiam inimici diligantur, exercent eius beneuolentiam, aut etiam beneficentiam, siue suadibili [2 1Kb] doctrina cum eis agatur, siue terribili disciplina. Ac per hoc diabolus princeps impie ciuitatis, aduersus peregrinantem in hoc mundo ciuitatem Dei uasa propria commouendo, nichil ei nocere permittitur. Cui procul dubio et rebus prosperis consolatio, ut non frangatur aduersis; et rebus aduersus exercitatio, ut non corrumpatur prosperis, per diuinam prouidentiam procuratur: atque ita temperatur utrumque ab alterutro, ut in Psalmo illam uocem non aliunde agnoscamus exortam, Secundum multitudinem dolorum meorum in corde meo, consolationes tue iucundauerunt animam meam . Hinc est et illud Apostoli, Spe gaudentes, in tribulatione patientes .

2. Nam et id, quod ait idem doctor, Quicumque uolunt in Christo pie uiuere, persecutionem patientur [3 1Kb] , nullis putandum est deesse posse temporibus. Quia et cum ab eis qui foris sunt non seuientibus, uidetur esse tranquillitas, et reuera est [4 1Kb] , plurimumque consolationis affert, maxime infirmis; non tamen desunt, imo multi sunt intus, qui corda pie uiuentium suis perditis moribus cruciant: quoniam per eos blasphematur christianum et catholicum nomen: quod quanto est carius eis, qui uolunt pie uiuere in Christo, tanto magis dolent, quod per malos intus positos fit, ut minus quam piorum mentes desiderant, diligatur. Ipsi quoque heretici, cum cogitantur habere nomen [5 1Kb] et sacramenta christiana, et Scripturas, et professionem, magnum dolorem faciunt in cordibus piorum: quia et multi uolentes esse Christiani, propter eorum dissensiones hesitare coguntur, et multi maledici etiam in his inueniunt materiam blasphemandi Christianum nomen;  quia et ipsi quoquo modo Christiani appellantur. His atque huiusmodi prauis moribus et erroribus hominum persecutionem patiuntur qui uolunt in Christo pie uiuere, etiam nullo infestante neque uexante corpus illorum. Patiuntur quippe hanc persecutionem non in corporibus, sed in cordibus. Unde illa uox est: Secundum multitudinem dolorum meorum in corde meo. Non enim ait, In corpore meo. Sed rursus quoniam cogitantur immutabilia diuina promissa, et quod ait Apostolus, Nouit Dominus qui sunt eius : Quos enim presciuit, et predestinauit conformes [1 1Kb] imaginis Filii sui ; ex eis perire nullus potest; ideo sequitur in illo psalmo, Consolationes tue iucundauerunt animam meam. Dolor autem ipse, qui fit in cordibus piorum, quos persequuntur mores Christianorum malorum siue falsorum, prodest dolentibus; quoniam de caritate descendit, qua eos perire nolunt, nec impedire aliorum salutem. Denique magne consolationes fiunt etiam de correctionibus eorum, que piorum animas tanta iucunditate perfundunt, quantis doloribus de sua perditione cruciauerunt. Sic in hoc seculo, in his diebus malis, non solum a tempore corporalis presentie Christi et Apostolorum eius, sed ab ipso Abel, quem primum iustum impius frater occidit, et deinceps usque in huius seculi finem, inter persecutiones mundi et consolationes Dei peregrinando procurrit Ecclesia.



CAPUT LII.---An credendum sit, quod quidam putant, impletis decem persecutionibus que fuerunt, nullam iam superesse preter undecimam, que in ipso Antechristi tempore sit futura.

1. Proinde ne illud quidem temere puto esse dicendum, siue credendum, quod nonnullis uisum est, uel uidetur, non amplius Ecclesiam passuram persecutiones usque ad tempus Antichristi, quam quot iam passa est, id est decem, ut undecima eademque nouissima sit ab Antichristo. Primam quippe computant a Nerone que facta est [2 1Kb] , secundam a Domitiano, a Traiano tertiam, quartam ab Antonino, a Seuero quintam, sextam a Maximino, a Decio septimam, octauam a ualeriano, ab Aureliano nonam, decimam a Diocletiano et Maximiano  . Plagas enim Aegyptiorum, quoniam decem fuerunt, antequam inde exire inciperet populus Dei; putant ad hunc intellectum esse referendas, ut nouissima Antichristi persecutio, similis uideatur undecime plage, qua Aegyptii, dum hostiliter sequerentur Hebreos, in mari Rubro, populo Dei per siccum transeunte,  perierunt  . Sed ego illa re gesta in Aegypto, istas persecutiones prophetice significatas esse non arbitror: quamuis ab eis, qui hoc putant, exquisite et ingeniose illa singula his singulis comparata uideantur, non prophetico Spiritu, sed coniectura mentis humane, que aliquando ad uerum peruenit, aliquando fallitur.

2. Quid enim, qui hoc sentiunt, dicturi sunt de persecutione, qua ipse Dominus crucifixus est? in quo eam numero posituri? Si autem hac excepta existimant computandum, tanquam ille numerande sint, que ad corpus pertinent, non qua ipsum caput est appetitum et occisum; quid agent de illa, que, posteaquam Christus ascendit ad celum, Ierosolymis facta est, ubi beatus Stephanus lapidatus est, ubi Iacobus frater Ioannis gladio trucidatus est, ubi apostolus Petrus ut occideretur inclusus et per Angelum liberatus, ubi fugati atque dispersi de Ierosolymis fratres, ubi Saulus, qui postea Paulus apostolus factus est, uastabat Ecclesiam; ubi ipse quoque iam fidem, quam persequebatur, euangelizans, qualia faciebat, est passus, siue per Iudeam, siue per alias gentes, quacumque Christum feruentissimus predicabat? Cur ergo eis a Nerone uidetur ordiendum, cum ad Neronis tempora inter atrocissimas persecutiones, de quibus nimis longum est cuncta dicere, Ecclesia crescendo peruenerit? Quod si a regibus factas persecutiones in numero existimant esse debere; rex fuit Herodes, qui etiam post ascensum Domini grauissimam fecit. Deinde quid respondent etiam de Iuliano, quem non numerant in decem? An ipse non est Ecclesiam persecutus, qui Christianos liberales litteras docere ac discere uetuit? Sub quo ualentinianus maior, qui post eum tertius imperator fuit, fidei christiane confessor exstitit, militiaque priuatus est  . Ut omittam que apud Antiochiam facere ceperat, nisi unius fidelissimi et constantissimi iuuenis, qui multis, ut torquerentur, apprehensis, per totum diem primus est tortus, inter ungulas cruciatusque psallentis libertatem atque hilaritatem miratus horruisset et in ceteris deformius erubescere timuisset  . Postremo nostra memoria ualens supradicti  ualentiniani frater Arianus, nonne magna persecutione per Orientis partes catholicam uastauit Ecclesiam  ? Quale est autem, non considerare, Ecclesiam per totum mundum fructificantem atque crescentem posse in aliquibus gentibus persecutionem pati a regibus, et quando in aliis non patitur? Nisi forte non est persecutio computanda, quando rex Gothorum in ipsa Gothia persecutus est Christianos crudelitate mirabili, cum ibi non essent nisi catholici, quorum plurimi martyrio coronati sunt: sicut a quibusdam fratribus, qui tunc illic pueri fuerant, et se ista uidisse incunctanter recordabantur, audiuimus  ? Quid modo in Perside  ? nonne ita in Christianos ferbuit persecutio , ut fugientes inde nonnulli usque ad Romana oppida peruenerint? Hec atque huiusmodi mihi cogitanti, non uidetur esse definiendus numerus persecutionum, quibus exerceri oportet Ecclesiam. Sed rursus affirmare aliquas futuras a regibus, preter illam nouissimam, de qua nullus ambigit Christianus, non minoris est temeritatis. Itaque hoc in medio relinquimus, neutram partem questionis huius astruentes, siue destruentes, sed tantummodo ab affirmandi quodlibet horum audaci presumptione reuocantes.



CAPUT LIII.---De tempore nouissime persecutionis occulto.

1. Illam sane nouissimam persecutionem, que ab Antichristo futura est, presentia sua ipse exstinguet iehsu. Sic enim scriptum est, quod eum interficiet spiritu oris sui, et euacuabit illuminatione presentie sue . Hic queri solet, Quando istud erit? Importune omnino. Si enim hoc nobis nosse prodesset, a quo melius quam ab ipso Deo magistro interrogantibus discipulis diceretur? Non enim siluerunt inde apud eum; sed a presente quesierunt, dicentes: Domine, si hoc tempore presentaberis, et quando regnum Isrel [1 1Kb] ? At ille: Non est, inquit, uestrum scire tempora, que Pater in sua posuit potestate . Non utique illi de hora, uel die, uel annos, sed de tempore interrogauerunt, quando istud accepere responsum. Frustra igitur annos, qui huic seculo remanent, computare ac definire conamur, cum hoc scire non  esse nostrum ex ore ueritatis audiamus. Quos tamen alii quadringentos, alii quingentos, alii etiam mille ab ascensione Domini usque ad eius ultimum aduentum compleri posse dixerunt. Quemadmodum autem quisque eorum astruat opinionem suam, longum est demonstrare, et non necessarium. Coniecturis quippe utuntur humanis, non ab eis certum aliquid de Scripture canonice auctoritate profertur. Omnium uero de hac re calculantium digitos resoluit  et quiescere iubet ille qui dicit: Non est uestrum scire tempora, que Pater in sua posuit potestate.

2. Sed hec quia euangelica sententia est, mirum non est non ea repressos fuisse deorum multorum falsorumque cultores, quominus fingerent demonum responsis, quos tanquam deos colunt, definitum esse quanto tempore mansura esset religio christiana. Cum enim uiderent, nec tot tantisque persecutionibus eam potuisse consumi, sed his potius mira incrementa sumpsisse, excogitauerunt nescio quos uersus grecos, tanquam consulenti cuidam, diuino oraculo effusos, ubi Christum quidem ab huius tanquam sacrilegii crimine faciunt innocentem; Petrum autem maleficiis fecisse [1 1Kb] subiungunt, ut coleretur Christi nomen per trecentos sexaginta quinque annos, deinde completo memorato numero annorum, sine mora sumeret finem  . O hominum corda doctorum! o ingenia litterata [2 1Kb] digna credere ista de Christo, que credere non uultis in Christum, quod eius discipulus Petrus ab eo magicas artes non didicerit, sed ipso innocente tamen eius maleficus fuerit [3 1Kb] nomenque illius, quam suum, coli maluerit magicis artibus suis, magnis laboribus et periculis suis, postremo etiam effusione sanguinis sui! Si Petrus maleficus fecit, ut Christum sic diligeret mundus: quid fecit innocens Christus, ut eum sic diligeret Petrus? Respondeant igitur ipsi sibi, et si possunt, intelligant illa superna gratia factum esse, ut propter eternam uitam Christum diligeret mundus, qua gratia factum est, ut et propter eternam uitam ab illo accipiendam et usque ad temporariam mortem pro illo patiendam [4 1Kb] Christum diligeret Petrus. Deinde isti dii qui sunt, qui possunt ista predicere, nec possunt auertere, ita succumbentes uni malefico, et uni sceleri magico, quo puer, ut dicunt, anniculus occisus, et dilaniatus, et ritu nefario sepultus est  , ut sectam sibi aduersariam tam prolixo tempore conualescere, tot tantarumque  persecutionum horrendas crudelitates, non resistendo sed patiendo superare, et ad suorum simulacrorum, templorum, sacrorum, oraculorum euersionem peruenire permitterent? Quis postremo est deus, non noster utique, sed ipsorum, qui uel illectus tanto scelere uel impulsus est ista prestare? Non enim alicui demoni, sed deo dicunt illi uersus hec Petrum arte magica definisse. Talem deum habent, qui Christum non habent.



CAPUT LIu.---De stultissimo mendacio Paganorum, quo christianam religionem non ultra trecentos sexaginta quinque annos mansuram esse finxerunt.

1. Hec atque huiusmodi multa colligerem, si nondum annus ipse transisset, quem diuinatio ficta promisit, et decepta uanitas credidit. Cum uero ex quo nominis Christi cultus per eius in carne presentiam et per Apostolos institutus est, ante aliquot annos anni trecenti sexaginta quinque completi sint quid aliud querimus, unde ista falsitas refellatur? Ut enim in Christi natiuitate huius rei non ponamus initium, quia infans et puer discipulos non habebat, tamen quando habere cepit, procul dubio tunc innotuit per eius corporalem presentiam doctrina et religio christiana, id est, posteaquam in fluuio Iordane ministerio Ioannis est baptizatus. Propter hoc enim de illo prophetia illa precesserat, Dominabitur a mari usque ad mare, et a flumine usque ad terminos orbis terre . Sed quoniam priusquam passus esset et resurrexisset a mortuis, nondum fides omnibus fuerat definita; in resurrectione quippe Christi definita est : melius in hac questione soluenda inde initium sumimus; presertim quia tunc datus est etiam Spiritus sanctus, sicut cum dari post resurrectionem Christi oportebat in ea ciuitate, ex qua debuit incipere lex secunda, hoc est Testamentum nouum. Prima enim fuit ex monte Sina per Moysen, quod Testamentum uocatur uetus. De hac autem que per Christum danda erat, predictum est, Ex Sion prodiet lex, et uerbum Domini ex Ierusalem . Unde et ipse per omnes gentes dixit predicari oportere in nomine suo penitentiam, sed tamen incipientibus ab Ierusalem . Ibi ergo exorsus est huius nominis cultus, ut in Christum Iesum, qui crucifixus fuerat et resurrexerat, crederetur: ibi hec fides tam insignibus initiis incanduit [1 1Kb] , ut aliquot hominum millia in Christi nomen mirabili alacritate conuersa, uenditis suis rebus ut egenis distribuerentur, proposito sancto et ardentissima caritate ad paupertatem uoluntariam peruenirent, atque inter frementes et sanguinem sitientes Iudeos, se usque ad mortem pro ueritate certare, non armata potentia, sed potentiore patientia prepararent. Hoc si nullis magicis artibus factum  est, cur credere dubitant, eadem uirtute diuina per totum mundum id fieri potuisse qua hoc factum est? Si autem ut Ierosolymis sic ad cultum nominis Christi accenderetur tanta hominum multitudo, que illum in cruce, uel fixerat prensum, uel riserat fixum, iam maleficium illud fecerat Petrus, ex ipso anno querendum est, quando trecenti sexaginta quinque completi sint. Mortuus est ergo Christus duobus Geminis consulibus, octauo kalendas aprilis  . Resurrexit tertia die, sicut Apostoli suis [1 1Kb] etiam sensibus probauerunt. Deinde post quadraginta dies ascendit in celum: post decem dies, id est quinquagesimo post suam resurrectionem die, misit Spiritum sanctum. Tunc tria millia hominum Apostolis eum predicantibus crediderunt. Tunc itaque nominis illius cultus exorsus est, sicut nos credimus, et ueritas habet, efficacia Spiritus sancti; sicut autem finxit uanitas impia uel putauit, magicis artibus Petri. Paulo post etiam signo mirabili facto, quando ad uerbum ipsius Petri quidam mendicus ab utero matris ita  claudus, ut ab aliis portaretur, et ad portam templi, ubi stipem peteret, poneretur, in nomine Iesu Christi saluus exsiliuit, quinque millia hominum crediderunt: ac deinde aliis atque aliis accessibus credentium creuit Ecclesia. Ac per hoc colligitur etiam dies, ex quo annus ipse sumpsit initium, scilicet quando missus est Spiritus sanctus, id est, per idus maias. Numeratis proinde consulibus, trecenti sexaginta quinque anni reperiuntur impleti per easdem idus, consulatu Honorii et Eutychiani. Porro sequenti anno, consule Mallio Theodoro, quando iam secundum illud oraculum demonum aut figmentum hominum nulla esse debuit religio christiana, quid per alias terrarum partes forsitan factum sit, non fuit necesse perquirere. Interim quod scimus in ciuitate notissima et eminentissima Carthagine Africe Gaudentius et Iouius comites imperatoris Honorii, quarto decimo kalendas aprilis falsorum deorum templa euerterunt, et simulacra fregerunt. Ex quo usque ad hoc tempus per triginta ferme annos  quis non uideat quantum creuerit cultus nominis Christi, presertim posteaquam multi eorum Christiani facti sunt, qui tanquam uera illa diuinatione reuocabantur a fide, eamque completo eodem annorum numero inanem ridendamque uiderunt? Nos ergo qui sumus uocamurque Christiani, non in Petrum credimus, sed in quem credidit Petrus; Petri de Christo edificati sermonibus, non carminibus uenenati; nec decepti maleficiis, sed beneficiis eius adiuti. Ille Petri magister Christus in doctrina, que ad uitam ducit eternam, ipse est et magister noster.

2. Sed aliquando iam concludamus hunc librum, huc usque disserentes, et quantum satis uisum est demonstrantes, quisnam sit duarum ciuitatum, celestis atque terrene, ab initio usque in finem permixtarum mortalis excursus. Quarum illa que terrena est, fecit sibi quos uoluit, uel undecumque, uel etiam ex hominibus falsos deos, quibus sacrificando seruiret: illa autem que celestis peregrinatur in terra, falsos deos non facit, sed a uero Deo ipsa fit, cuius uerum sacrificium ipsa sit. Ambe tamen temporalibus uel bonis pariter utuntur, uel malis pariter affliguntur, diuersa fide, diuersa spe, diuerso amore, donec ultimo iudicio separentur, et percipiat unaqueque suum finem, cuius nullus est finis: de quibus ambarum finibus deinceps disserendum est.



LIBER DECIMUS NONUS. In quo de finibus utriusque ciuitatis, terrene ac celestis, disputatur. Recensentur de bonorum et malorum finibus opiniones philosophorum, qui beatitudinem in hac uita facere ipsi sibi frustra conati sunt: qui dum operosius refelluntur, ipsius ciuitatis celestis, seu populi christiani beatitudo et pax quenam sit, qualisue hic haberi, uel in futurum sperari possit, demonstratur.



CAPUT PRIMUM.---Quod in questione, quam de finibus bonorum et malorum philosophica disputatio uentilauit, ducentas octoginta et octo sectas esse posse uarro perspexerit.

1. Quoniam de ciuitatis utriusque, terrene scilicet et celestis, debitis finibus deinceps mihi uideo disputandum; prius exponenda sunt, quantum operis huius terminandi ratio patitur, argumenta mortalium, quibus sibi ipsi beatitudinem facere in huius uite infelicitate moliti sunt, ut ab eorum rebus uanis spes nostra quid differat, quam Deus nobis dedit, et res ipsa, hoc est uera beatitudo quam dabit, non tantum auctoritate diuina, sed adhibita etiam ratione, qualem propter infideles possumus adhibere, clarescat. De finibus enim bonorum et malorum multa et multipliciter inter se philosophi disputarunt: quam questionem maxima intentione uersantes, inuenire conati sunt quid efficiat hominem beatum. Illud enim est finis boni nostri, propter quod appetenda sunt cetera, ipsum autem propter seipsum: et illud finis mali, propter quod uitanda sunt cetera, ipsum autem propter se ipsum. Finem ergo boni nunc dicimus, non quo consumatur, ut non sit, sed quo perficiatur, ut plenum sit; et finem mali, non quo esse desinat, sed quo usque nocendo perducat. Fines itaque isti sunt, summum bonum, et summum malum. De quibus inueniendis, atque in hac uita summo bono adipiscendo, uitando autem summo malo, multum, sicut dixi, laborauerunt, qui studium sapientie in huius seculi uanitate professi sunt: nec tamen eos, quamuis diuersis errantes modis nature limes in tantum ab itinere ueritatis deuiare permisit, ut non alii in animo, alii in corpore, alii in utroque fines bonorum ponerent et malorum. Ex qua tripartita uelut generalium distributione sectarum, Marcus uarro in libro de Philosophia tam multam dogmatum uarietatem diligenter et subtiliter scrutatus aduertit, ut ad ducentas octoginta octo sectas, non que iam essent, sed que esse possent, adhibens quasdam differentias, facillime perueniret.

2. Quod ut breuiter ostendam, inde oportet incipiam, quod ipse aduertit, et posuit in libro memorato: quatuor esse quedam, que homines sine magistro, sine ullo doctrine adminiculo, sine industria uel arte uiuendi, que uirtus dicitur, et procul dubio discitur, uelut naturaliter appetunt; aut uoluptatem, qua delectabiliter mouetur corporis sensus; aut quietem, qua fit ut nullam molestiam quisque corporis patiatur; aut utramque, quam tamen uno nomine uoluptatis Epicurus appellat; aut uniuersaliter prima nature, in quibus et hec sunt, et alia, uel in corpore,  ut membrorum integritas, et salus atque incolumitas eius; uel in animo, ut sunt ea que uel parua, uel magna in hominum reperiuntur ingeniis. Hec igitur quatuor, id est, uoluptas, quies, utrumque, prima nature, ita sunt in nobis, ut uel uirtus, quam postea doctrina inserit, propter hec appetenda sit, aut ista propter uirtutem, aut utraque propter se ipsa: ac per hoc fiunt hinc duodecim secte: per hanc enim rationem singule triplicantur; quod cum in una demonstrauero, difficile non erit id in ceteris inuenire. Cum ergo uoluptas corporis animi uirtuti aut subditur, aut prefertur, aut iungitur, tripartita uariatur diuersitate sectarum. Subditur autem uirtuti, quando in usum uirtutis assumitur. Pertinet quippe ad uirtutis officium, et uiuere patrie, et propter patriam filios procreare: quorum neutrum fieri potest sine corporis uoluptate. Nam sine illa nec cibus potusque sumitur, ut uiuatur; nec concumbitur, ut generatio propagetur. Cum uero prefertur uirtuti, ipsa appetitur propter se ipsam, uirtus autem assumenda creditur propter illam, id est, ut nichil uirtus agat, nisi ad consequendam uel conseruandam corporis uoluptatem: que uita deformis est quidem, quippe ubi uirtus seruit domine uoluptati; quamuis nullo modo hec dicenda sit uirtus: sed tamen etiam ista horribilis turpitudo quosdam philosophos patronos et defensores suos habuit. uirtuti porro uoluptas iungitur, quando neutra earum propter alteram, sed propter se ipsas ambe appetuntur. Quapropter sicut uoluptas uel subdita, uel prelata, uel iuncta uirtuti, tres sectas facit; ita quies, ita utrumque, ita prima nature alias ternas inueniuntur efficere. Pro uarietate quippe humanarum opinionum uirtuti aliquando subduntur, aliquando preferuntur, aliquando iunguntur, ac sic ad duodenarium sectarum numerum peruenitur. Sed iste quoque numerus duplicatur adhibita una differentia, socialis uidelicet uite: quoniam quisquis sectatur aliquam istarum duodecim sectarum, profecto aut propter se tantum id agit, aut etiam propter socium, cui debet hoc uelle quod sibi. Quocirca duodecim sunt eorum, qui propter se tantum unamquamque tenendam putant; et alie duodecim eorum, qui non solum propter se sic uel sic philosophandum esse decernunt, sed etiam propter alios, quorum bonum appetunt sicut suum. He autem secte uiginti quatuor iterum geminantur, addita differentia ex Academicis nouis  , et fiunt quadraginta octo. Illarum quippe uiginti quatuor unamquamque sectarum potest quisque sic tenere ac defendere ut  certam, quemadmodum defenderunt Stoici, quod hominis bonum, quo beatus esset, in animi tantummodo uirtute consisteret: potest alius ut incertam, sicut defenderunt Academici noui, quod eis etsi non certum, tamen uerisimile uidebatur. uiginti quatuor ergo fiunt per eos, qui eas uelut certas propter ueritatem, et alie uiginti quatuor per eos, qui easdem quamuis incertas propter uerisimilitudinem sequendas putant. Rursus, quia unamquamque istarum quadraginta octo sectarum potest quisque sequi habitu ceterorum philosophorum, itemque potest alius habitu Cynicorum, ex hac etiam differentia duplicantur, et nonaginta sex fiunt. Deinde quia earum singulas quasque ita tueri homines possunt atque sectari, ut aut otiosam diligant uitam, sicut hi qui tantummodo studiis doctrine uacare uoluerunt atque ualuerunt; aut negotiosam, sicut hi qui cum philosopharentur, tamen administratione reipublice regendisque rebus humanis occupatissimi fuerunt; aut ex utroque genere temperatam, sicut hi qui partim erudito otio, partim necessario negotio, alternantia uite sue tempora tribuerunt: propter has differentias potest etiam triplicari numerus iste sectarum, et ad ducentas octoginta octo perduci.

3. Hec de uarronis libro, quantum potui, breuiter ac dilucide posui, sententias eius meis explicans uerbis. Quomodo autem refutatis ceteris unam eligat, quam uult esse Academicorum ueterum, quos a Platone institutos usque ad Polemonem, qui ab illo quartus eius scholam tenuit, que Academia [1 1Kb] dicta est, habuisse certa dogmata uult uideri; et ob hoc distinguit ab Academicis nouis, quibus incerta sunt omnia, quod philosophie genus ab Arcesila cepit successore Polemonis  ; eamque sectam, id est ueterum Academicorum, sicut dubitatione ita omni errore carere arbitretur, longum est per omnia demonstrare: nec tamen omni ex parte res omittenda est. Remouet ergo prius illas omnes differentias, que numerum multiplicauere sectarum: quas ideo remouendas putat, quia non in eis est finis boni. Neque enim existimat ullam philosophie sectam esse dicendam, que non eo distet a ceteris, quod diuersos habeat fines bonorum et malorum. Quandoquidem nulla est homini causa philosophandi, nisi ut beatus sit: quod autem beatum facit, ipse est finis boni: nulla est igitur causa philosophandi, nisi finis boni: quamobrem que nullum boni finem sectatur, nulla philosophie secta dicenda est. Cum ergo queritur de sociali uita, utrum sit tenenda sapienti, ut summum bonum, quo fit homo beatus, ita uelit et curet amici sui, quemadmodum suum, an sue tantummodo beatitudinis causa faciat quidquid facit; non de ipso summo bono questio est, sed de assumendo uel non assumendo socio ad huius participationem boni, non propter se ipsum, sed propter eumdem socium, ut eius bono ita gaudeat, sicut gaudet suo. Item cum queritur de Academicis nouis, quibus incerta sunt  omnia, utrum ita sint res habende, in quibus philosophandum est, an, sicut aliis philosophis placuit certas eas habere debeamus; non queritur quid in boni fine sectandum sit, sed de ipsius boni ueritate, quod sectandum uidetur, utrum sit, necne, dubitandum: hoc est, ut id planius eloquar, utrum ita sectandum sit, ut qui sectatur, dicat esse uerum; an ita, ut qui sectatur, dicat uerum sibi uideri, etiamsi forte sit falsum; tamen uterque sectetur unum atque idem bonum. In illa etiam differentia que adhibetur ex habitu et consuetudine Cynicorum, non queritur quisnam sit finis boni, sed utrum in illo habitu et consuetudine sit uiuendum ei, qui uerum sectatur bonum, quodlibet ei uerum uideatur esse atque sectandum. Denique fuerunt, qui cum diuersa sequerentur bona finalia, alii uirtutem, alii uoluptatem, eumdem tamen habitum et consuetudinem tenebant, ex qua [1 1Kb] Cynici appellabantur. Ita illud quidquid est, unde philosophi Cynici discernuntur a ceteris, ad eligendum ac tenendum bonum, quo beati fierent, utique nil ualebat. Nam si aliquid ad hoc interesset, profecto idem habitus eumdem finem sequi cogeret, et diuersus habitus eumdem sequi finem non sineret.



CAPUT II.---Quomodo, remotis omnibus differentiis, que non secte, sed questiones sunt, ad tripartitam summi boni definitionem uarro perueniat, quarum tamen una sit eligenda.

In tribus quoque illis uite generibus, uno scilicet non segniter, sed in contemplatione uel inquisitione ueritatis otioso, altero in gerendis rebus humanis negotioso, tertio ex utroque genere temperato, cum queritur quid horum sit potius eligendum, non finis boni habet controuersiam; sed quid horum trium difficultatem uel facilitatem afferat ad consequendum uel retinendum finem boni, id in ista questione uersatur. Finis enim boni, cum ad eum quisque peruenerit, protinus beatum facit. In otio autem litterato, uel in negotio publico, uel quando utrumque uicibus agitur, non continuo quisque beatus est. Multi quippe in quolibet horum trium possunt uiuere, et in appetendo boni fine quo fit homo beatus, errare. Alia est igitur questio de finibus bonorum et malorum, que unamquamque philosophorum sectam facit: et alie sunt questiones de sociali uita, de cunctatione Academicorum, de uestitu et uictu Cynicorum, de tribus uite generibus, otioso, actuoso, et ex utroque modificato; quarum nulla est, in qua de bonorum et malorum finibus disputatur. Proinde quoniam Marcus uarro has quatuor adhibens differentias, id est, ex uita sociali, ex Academicis nouis, ex Cynicis, ex isto uite genere tripartito ad sectas ducentas octoginta octo peruenit, et si que alie possunt similiter adiici; remotis eis omnibus, quoniam de sectando summo bono nullam inferunt questionem, et ideo secte nec sunt, nec uocande sunt, ad illas duodecim, in quibus queritur quid sit bonum hominis, quo assecuto fit beatus, ut ex eis unam ueram, ceteras falsas ostendat  esse, reuertitur. Nam remoto illo tripartito genere uite, due partes huius numeri detrahuntur, et secte nonaginta sex remanent. Remota uero differentia ex Cynicis addita, ad dimidium rediguntur, et quadraginta octo fiunt. Auferamus etiam quod ex Academicis nouis adhibitum est, rursus dimidia pars remanet, id est uiginti quatuor. De sociali quoque uita quod accesserat, similiter auferatur, duodecim sunt relique, quas ista differentia, ut uiginti quatuor fierent, duplicauerat. De his ergo duodecim nichil dici potest, cur secte non sint habende. Nihil quippe aliud in eis queritur, quam fines bonorum et malorum. Inuentis autem bonorum finibus, profecto e contrario sunt malorum. He autem ut fiant duodecim secte, illa quatuor triplicantur, uoluptas, quies, utrumque, et prima nature, que primigenia uarro uocat  . Hec quippe quatuor dum singillatim uirtuti aliquando subduntur, ut non propter se ipsa, sed propter officium uirtutis appetenda uideantur, aliquando preferuntur, ut non propter se ipsa, sed propter hec adipiscenda uel conseruanda necessaria uirtus putetur, aliquando iungitur, ut propter se ipsa et uirtus, et ista appetenda credantur; quaternarium numerum triplum reddunt, et ad duodecim sectas perueniunt. Ex illis autem quatuor rebus uarro tres tollit, uoluptatem scilicet, et quietem, et utrumque: non quod eas improbet, sed quod primigenia illa nature et uoluptatem in se habeant, et quietem. Quid ergo opus est ex his duabus tria quedam facere, duo scilicet, dum singillatim appetuntur uoluptas aut quies, et tertium, cum ambe simul; quandoquidem prima nature et ipsas, et preter ipsas alia multa contineant? De tribus ergo sectis ei placet diligenter esse tractandum, quenam sit potius eligenda. Non enim ueram plus quam unam uera ratio esse permittit, siue in his tribus sit, siue alicubi alibi, quod post uidebimus. Interim de his tribus quomodo unam uarro eligat, quantum breuiter aperteque possumus, disseramus. Iste nempe tres secte ita fiunt, cum uel prima nature propter uirtutem, uel uirtus propter prima nature, uel utraque, id est, et uirtus et prima nature, propter se ipsa sunt expetenda.



CAPUT III.---De tribus sectis summum hominis bonum querentibus, quam eligendam uarro definiat, sequens ueteris Academie, Antiocho auctore, sententiam.

1. Quid ergo istorum trium sit uerum atque sectandum, isto modo persuadere conatur. Primum, quia summum bonum in philosophia non arboris, non pecoris, non dei, sed hominis queritur, quid sit ipse homo, querendum putat. Sentit quippe in eius natura duo esse quedam, corpus et animam: et horum quidem duorum melius esse animam longeque prestabilius omnino non dubitat; sed utrum anima sola sit homo, ut ita sit ei corpus tanquam equus equiti [1 1Kb] . Eques enim non homo et equus, sed solus homo est:  ideo tamen eques dicitur, quod aliquo modo se habeat ad equum. An corpus solum sit homo, aliquo modo se habens ad animam, sicut poculum ad potionem: non enim calix et potio, quam continet calix, simul dicitur poculum, sed calix solus; ideo tamen quod potioni continende sit accommodatus. An uero nec anima sola, nec solum corpus, sed simul utrumque sit homo, cuius pars sit una siue anima siue corpus, ille autem totus ex utroque constet, ut homo sit: sicut duos equos iunctos bigas uocamus, quorum siue dexter, siue sinister, pars est bigarum, unum uero eorum quoquo modo se habeat ad alterum, bigas non dicimus, sed ambos simul. Horum autem trium hoc eligit tertium, hominemque nec animam solam, nec solum corpus, sed animam simul et corpus esse arbitratur. Proinde summum bonum hominis, quo fit beatus, ex utriusque rei bonis constare dicit, et anime scilicet et corporis. Ac per hoc prima illa nature propter se ipsa existimat expetenda, ipsamque uirtutem quam doctrina inserit uelut artem uiuendi, que in anime bonis est excellentissimum bonum. Quapropter eadem uirtus, id est ars agende uite, cum acceperit prima nature, que sine illa erant, sed tamen erant etiam quando eis doctrina adhuc deerat, omnia propter se ipsam appetit, simulque etiam se ipsam: omnibus que simul et se ipsa utitur, eo fine ut omnibus delectetur atque perfruatur, magis minusque, ut queque inter se maiora atque minora sunt, tamen omnibus gaudens, et quedam minora, si necessitas postulat, propter maiora uel adipiscenda uel tenenda, contemnens. Omnium autem bonorum uel animi uel corporis, nichil sibi uirtus omnino preponit. Hec enim bene utitur et se ipsa, et ceteris, que hominem faciunt beatum, bonis. Ubi uero ipsa non est, quamlibet multa sint bona, non bono eius sunt [1 1Kb] , cuius sunt; ac per hoc iam nec eius bona dicenda sunt, cui male utenti utilia esse non possunt. Hec ergo uita hominis, que uirtute et aliis animi et corporis bonis, sine quibus uirtus esse non potest, fruitur, beata esse dicitur: si uero et aliis, sine quibus esse uirtus potest, uel ullis, uel pluribus, beatior: si autem prorsus omnibus, ut nullum omnino bonum desit, uel animi uel corporis, beatissima. Non enim hoc est uita, quod uirtus; quoniam non omnis uita, sed sapiens uita uirtus est: et tamen qualiscumque uita sine ulla uirtute potest esse; uirtus uero sine ulla uita non potest esse. Hoc et de memoria dixerim atque ratione, et si quid aliud tale est in homine. Sunt enim hec et ante doctrinam, sine his autem non potest esse ulla doctrina: ac per hoc nec uirtus, que utique discitur. Bene autem currere, pulchrum esse corpore, uiribus ingentibus preualere, et cetera huiusmodi talia sunt, ut et uirtus sine his esse possit, et ipsa sine uirtute: bona sunt tamen; et secundum istos [2 1Kb] etiam ipsa propter se ipsam diligit uirtus, utiturque illis et fruitur, sicut uirtutem decet.

 2. Hanc uitam beatam etiam socialem perhibent esse, que amicorum bona propter se ipsa diligat sicut sua, eisque propter ipsos hoc uelit quod sibi; siue in domo sint, sicut coniux et liberi et quicumque domestici; siue in loco, ubi domus eius est, sicuti est urbs, ut sunt hi qui ciues uocantur; siue in toto orbe, ut sunt gentes, quas ei societas humana coniungit; siue in ipso mundo, qui censetur nomine celi et terre, sicut esse dicunt deos, quos uolunt amicos esse homini sapienti, quos nos familiarius Angelos dicimus. De bonorum autem et e contrario malorum finibus negant ullo modo esse dubitandum, et hanc inter se et nouos Academicos affirmant esse distantiam, nec eorum interest quidquam, siue cynico, siue alio quolibet habitu et uictu in his finibus, quos ueros putant, quisque philosophetur. Ex tribus porro illis uite generibus, otioso, etuoso, et quod ex utroque compositum est, hoc tertium sibi placere asseuerant. Hec sensisse atque docuisse Academicos ueteres, uarro asserit, auctore Antiocho, magistro Ciceronis et suo, quem sane Cicero in pluribus fuisse Stoicum, quam ueterem Academicum uult uideri  . Sed quid ad nos, qui potius de rebus ipsis iudicare debemus, quam pro magno de hominibus quid quisque senserit scire?



CAPUT Iu.---De summo bono et summo malo quid Christiani sentiant contra philosophos, qui summum bonum in se sibi esse dixerunt.

1. Si ergo queratur a nobis, quid ciuitas Dei de his singulis interrogata respondeat, ac primum de finibus bonorum malorumque quid sentiat, respondebit eternam uitam esse summum bonum, eternam uero mortem summum malum: propter illam proinde adipiscendam, istamque uitandam, recte nobis esse uiuendum. Propter quod scriptum est, Iustus ex fide uiuit : quoniam neque bonum nostrum iam uidemus, unde oportet ut credendo queramus; neque ipsum recte uiuere nobis ex nobis est, nisi credentes adiuuet et orantes, qui et ipsam fidem dedit, qua nos ab illo adiuuandos esse credamus. Illi autem qui in ista uita fines bonorum et malorum esse putauerunt, siue in corpore, siue in animo, siue in utroque ponentes summum bonum; atque, ut id explicatius eloquar, siue in uoluptate, siue in uirtute, siue in utraque; siue in quiete, siue in uirtute, siue in utraque; siue in uoluptate simul et quiete, siue in uirtute, siue in utrisque; siue in primis nature, siue in uirtute, siue in utrisque: hic beati esse, et a se ipsis beati fieri mira uanitate uoluerunt. Irrisit hos ueritas per prophetam dicentem, Nouit Dominus cogitationes hominum; uel, sicut hoc testimonium posuit apostolus Paulus, Dominus nouit cogitationes sapientium, quoniam uane sunt .

 2. Quis enim sufficit, quantouis eloquentie flumine, uite huius miserias explicare? Quam lamentatus est Cicero in Consolatione de morte filie, sicut potuit: sed quantum est quod potuit? Ea quippe que dicuntur prima nature, quando, ubi, quomodo tam bene se habere in hac uita possunt, ut non sub incertis casibus fluctuent? Quis enim dolor contrarius uoluptati, que inquietudo contraria quieti, in corpus cadere sapientis non potest? Membrorum certe amputatio uel debilitas hominis expugnat incolumitatem, deformitas pulchritudinem, imbecillitas sanitatem, uires lassitudo, mobilitatem torpor, aut tarditas: ecquid horum est, quod nequeat in carnem sapientis irruere? Status quoque corporis atque motus, cum decentes atque congruentes sunt, inter nature prima numerantur: sed quid si aliqua mala ualetudo membra tremore concutiat? quid si usque ad ponendas in terram manus dorsi spina curuetur, et hominem quodammodo quadrupedem faciat? nonne omnem statuendi corporis et mouendi speciem decusque peruertet? Quid ipsius animi primigenia que appellantur bona, ubi duo prima ponunt propter comprehensionem perceptionemque ueritatis, sensum et intellectum? Sed qualis quantusque remanet sensus, si, ut alia taceam, fiat homo surdus et cecus? Ratio uero et intelligentia quo recedet, ubi sopietur, si aliquo morbo efficiatur insanus? Phrenetici multa absurda cum dicunt, uel faciunt, plerumque a bono suo proposito et moribus aliena, imo suo bono proposito moribusque contraria, siue illa cogitemus, siue uideamus, si digne consideremus, lacrymas tenere uix possumus, aut forte nec possumus [1 1Kb] . Quid dicam de his, qui demonum patiuntur incursus? ubi habent absconditam uel obrutam intelligentiam suam, quando secundum suam uoluntatem et anima eorum et corpore malignus utitur spiritus? Et quis confidit hoc malum in hac uita euenire non posse sapienti? Deinde perceptio ueritatis in hac carne qualis aut quanta est, quando, sicut legimus in ueraci libro Sapientie, Corpus corruptibile aggrauat animam, et deprimit terrena inhabitatio sensum multa cogitantem ? Impetus porro uel actionis appetitus, si hoc modo recte latine appellatur ea quam Greci uocant , quia et ipsam primis nature deputant bonis  , nonne ipse est, quo geruntur etiam insanorum illi miserabiles motus, et facta que horremus, quando peruertitur sensus ratioque sopitur?

3. Porro ipsa uirtus, que non est inter prima nature, quoniam eis postea doctrina introducente superuenit, cum sibi bonorum culmen uindicet humanorum, quid hic agit nisi perpetua bella cum uitiis, nec exterioribus, sed interioribus; nec alienis, sed plane nostris et propriis; maxime illa, que grece , latine temperantia nominatur, qua carnales frenantur libidines, ne in queque flagitia mentem  consentientem trahant  ? Neque enim nullum est uitium, cum, sicut dicit Apostolus, Caro concupiscit aduersus spiritum: cui uitio contraria uirtus est, cum, sicut idem dicit, Spiritus concupiscit aduersus carnem. Hec enim, inquit, inuicem aduersantur; ut non ea que uultis faciatis . Quid autem facere uolumus, cum perfici uolumus finem summi boni, nisi ut caro aduersus spiritum non concupiscat, nec sit in nobis hoc uitium, contra quod spiritus concupiscat? Quod in hac uita quamuis uelimus, quoniam facere non ualemus, id saltem in adiutorio Dei faciamus, ne carni concupiscenti aduersus spiritum, spiritu succumbente cedamus, et ad perpetrandum peccatum nostra consensione pertrahamur. Absit ergo ut, quamdiu in hoc bello intestino sumus, iam nos beatitudinem, ad quam uincendo uolumus peruenire, adeptos esse credamus. Et quis est usque adeo sapiens, ut contra libidines nullum habeat omnino conflictum?

4. Quid illa uirtus, que prudentia dicitur? nonne tota uigilantia sua bona discernit a malis, ut in illis appetendis istisque uitandis nullus error obrepat? Ac per hoc et ipsa nos in malis, uel mala in nobis esse testatur. Ipsa enim docet nos, malum esse ad peccandum consentire, bonumque esse ad peccandum non consentire libidini. Illud tamen malum, cui nos non consentire docet prudentia, facit temperantia, nec prudentia, nec temperantia tollit huic uite. Quid iustitia, cuius munus est sua cuique tribuere  , nonne demonstrat in eo se adhuc opere laborare potius, quam in huius operis iam fine requiescere? Tanto quippe minus anima subditur Deo, quanto minus Deum in ipsis suis cogitationibus concipit; et tanto minus anime subditur caro, quanto magis aduersus spiritum concupiscit. Quamdiu ergo nobis inest hec infirmitas, hec pestis, hic languor, quomodo nos iam saluos; et si nondum saluos, quomodo iam beatos illa finali beatitudine dicere audebimus? Iam uero illa uirtus, cuius nomen est fortitudo, in quantacumque sapientia euidentissima testis est humanorum malorum, que compellitur patientia tolerare. Que mala Stoici philosophi miror qua fronte mala non esse contendant, quibus fatentur, si tanta fuerint, ut ea sapiens uel non possit, uel non debeat sustinere, cogi eum mortem sibimet inferre, atque ex hac uita emigrare  . Tantus autem superbie stupor est in his hominibus, hic se habere finem boni et a se ipsis fieri beatos putantibus; ut sapiens eorum, hoc est, qualem mirabili uanitate describunt, etiamsi excecetur, obsurdescat, obmutescat, membris debilitetur, doloribus crucietur, et si quid aliud talium malorum dici aut cogitari potest, incidat in eum, quo sibi mortem cogatur inferre,  hanc in his malis uitam constitutam, eos non pudeat [1 1Kb] beatam uocare. O uitam beatam, que ut finiatur, mortis querit auxilium! Si beata est, maneatur in ea: si uero propter ista mala fugitur ab ea, quomodo est beata? Aut [2 1Kb] quomodo ista non sunt mala, que uincunt fortitudinis bonum, eamdemque fortitudinem non solum sibi cedere, uerum etiam delirare compellunt, ut eamdem uitam et dicat beatam, et persuadeat esse fugiendam? Quis usque adeo cecus est, ut non uideat quod, si beata esset, fugienda non esset? Sed si propter infirmitatis pondus, qua premitur, hanc fugiendam fatentur; quid igitur cause est [3 1Kb] , cur non etiam miseram fracta superbie ceruice fateantur? Utrum, obsecro, Cato ille  patientia, an potius impatientia se peremit? Non enim hoc fecisset, nisi uictoriam Cesaris impatienter tulisset. Ubi est fortitudo? Nempe cessit, nempe succubuit, nempe usque adeo superata est, ut uitam beatam derelinqueret, desereret, fugeret. An non erat iam beata? Misera ergo erat. Quomodo igitur mala non erant que uitam miseram fugiendamque faciebant?

5. Quapropter etiam ipsi, qui mala ista esse confessi sunt, sicut Peripatetici, sicut ueteres Academici, quorum sectam uarro defendit, tolerabilius quidem lequuntur: sed eorum quoque mirus est error, quod in his malis, etsi tam grauia sint, ut morte fugienda sint, ab ipso sibimet illata, qui hec patitur, uitam beatam tamen esse contendunt. Mala sunt, inquit, tormenta atque cruciatus corporis; et tanto sunt peiora, quanto potuerint esse maiora; quibus ut careas, ex hac uita fugiendum est. Qua uita, obsecro? Hac, inquit, que tantis aggrauatur malis. Certe ergo beata est in eisdem ipsis malis, propter que dicis esse fugiendam? An ideo beatam dicis, quia licet tibi ab his malis morte discedere? Quid si ergo in eis aliquo iudicio diuino tenereris, nec permittereris mori, nec unquam sine illis esse sinereris [4 1Kb] ? Nempe tunc saltem miseram talem diceres uitam. Non igitur propterea misera non est, quia cito relinquitur: quandoquidem si sempiterna sit, etiam abs te ipso misera iudicatur. Non itaque propterea, quoniam breuis est, nulla miseria debet uideri; aut, quod est absurdius, quia breuis miseria est, ideo etiam beatitudo appellari. Magna uis est in eis malis, que cogunt hominem, secundum ipsos etiam sapientem, sibimet auferre quod homo est: cum dicant, et uerum dicant, hanc esse nature primam quodammodo et maximam uocem, ut homo concilietur sibi, et propterea mortem naturaliter fugiat; ita sibi amicus, ut esse se animal, et in hac coniunctione corporis atque anime uiuere uelit, uehementerque appetat [5 1Kb]  . Magna uis est in eis malis, quibus iste  nature uincitur sensus, quo mors omni modo omnibus uiribus conatibusque uitatur; et ita uincitur, ut que uitabatur, optetur, appetatur, et, si non potuerit aliunde contingere, ab ipso homine sibimet inferatur. Magna uis est in eis malis, que fortitudinem faciunt homicidam: si tamen adhuc dicenda est fortitudo, que ita his malis uincitur, ut hominem, quem, sicut uirtus, regendum tuendumque suscepit, non modo non possit per patientiam custodire, sed ipsa insuper cogatur occidere. Debet quidem etiam mortem sapiens ferre patienter, sed que accidit aliunde: secundum istos autem si eam sibi ipse inferre compellitur, profecto fatendum est eis, non solum mala, sed intolerabilia etiam mala esse, que hoc eum perpetrare compellunt. uita igitur, que istorum tam magnorum tamque grauium malorum aut premitur oneribus, aut subiacet casibus, nullo modo beata diceretur, si homines qui hoc dicunt, sicut uicti malis ingrauescentibus, cum sibi ingerunt mortem, cedunt infelicitati, ita uicti certis rationibus, cum querunt beatam uitam, dignarentur cedere ueritati, et non sibi putarent in ista mortalitate fine summi boni esse gaudendum; ubi uirtutes ipse, quibus hic certe nichil melius atque utilius in homine reperitur, quanto maiora sunt adiutoria contra uim periculorum, laborum, dolorum, tanto fideliora testimonia miseriarum. Si enim uere uirtutes sunt, que nisi in eis, quibus uera inest pietas, esse non possunt; non se profitentur hoc posse ut nullas miserias patiantur homines, in quibus sunt: neque enim mendaces sunt uere uirtutes, ut hoc profiteantur; sed ut uita humana, que tot et tantis huius seculi malis esse cogitur misera, spe futuri seculi sit beata, sicut et salua. Quomodo enim beata est, que nondum salua est? Unde et apostolus Paulus non de hominibus imprudentibus, impatientibus, intemperantibus et iniquis, sed de his qui secundum ueram pietatem uiuerent, et ideo uirtutes quas haberent, ueras haberent, ait, Spe enim salui facti sumus. Spes autem que uidetur, non est spes: quod enim quis uidet, quid sperat? Si autem quod non uidemus speramus, per patientiam exspectamus . Sicut ergo spe salui, ita spe beati facti sumus: et sicut salutem, ita beatitudinem, non iam tenemus presentem, sed exspectamus futuram: et hoc per patientiam; quia in malis sumus, que patienter tolerare debemus, donec ad illa ueniamus bona ubi omnia erunt, quibus ineffabiliter delectemur; nichil erit autem, quod iam tolerare debeamus. Talis salus, que in futuro erit seculo, ipsa erit etiam finalis beatitudo. Quam beatitudinem isti philosophi, quoniam non uidentes nolunt credere, hic sibi conantur falsissimam fabricare, quanto superbiore, tanto mendaciore uirtute.



CAPUT u.---De sociali uita, que cum maxime expetenda sit, multis offensionibus sepe subuertitur.

Quod autem socialem uitam uolunt esse sapientis, nos multo amplius approbamus. Nam unde ista Dei ciuitas, de qua huius operis ecce iam undeuicesimum librum uersamus in manibus, uel inchoaretur exortu,  uel progrederetur excursu, uel apprehenderet debitos fines, si non esset socialis uita sanctorum? Sed in huius mortalitatis erumna quot et quantis abundet malis societas humana, quis enumerare ualeat? quis estimare sufficiat? Audiant apud comicos suos hominem cum sensu atque consensu omnium hominum dicere:

Duxi uxorem, quam ibi miseriam uidi! Nati filii,
Alia cura. 
Quid itidem illa, que in amore uitia commemorat idem Terentius, iniurie, suspiciones, inimicitie [1 1Kb] , bellum, pax rursum : nonne res humanas ubique impleuerunt? nonne et in amicorum honestis amoribus plerumque contingunt? nonne his usquequaque plene sunt res humane, ubi iniurias, suspiciones, inimicitias, bellum, mala certa sentimus; pacem uero incertum bonum, quoniam corda eorum, cum quibus eam tenere uolumus, ignoramus; et si nosse hodie possemus, qualia eras futura essent utique nesciremus? Qui porro inter se amiciores solent esse, uel debent, quam qui una etiam continentur domo? Et tamen quis inde securus est, cum tanta sepe mala ex eorum occultis insidiis exstiterint; tanto amariora, quanto pax dulcior fuit; que uera putata est, cum astutissime fingeretur? Propter quod omnium pectora sic attingit, ut cogat in gemitum, quod ait Tullius: Nulle sunt occultiores insidie, quam he que latent in simulatione officii, aut in aliquo necessitudinis nomine. Nam eum qui palam est aduersarius, facile cauendo uitare possis: hoc uero occultum, intestinum ac domesticum malum non solum existit [2 1Kb] , uerum etiam opprimit, antequam prospicere atque explorare potueris . Propter quod etiam diuina uox illa, Et inimici hominis, domestici eius , cum magno dolore cordis auditur: quia etsi quisque tam fortis sit, ut equo animo perferat; uel tam uigilans, ut prouido consilio caueat, que aduersus eum molitur amicitia simulata: eorum tamen hominum perfidorum malo, cum eos esse pessimos experitur, si ipse bonus est, grauiter excrucietur necesse est; siue semper mali fuerint, et se bonos finxerint, siue in istam malitiam ex bonitate mutati sint. Si ergo domus commune perfugium in his malis humani generis tuta non est, quid ciuitas, que quanto maior est, tanto forum eius litibus et ciuilibus et criminalibus plenius, etiamsi quiescant, non solum turbulente, uerum sepius et cruente seditiones, ac bella ciuilia, a quorum euentis sunt aliquando libere ciuitates, a periculis nunquam?



CAPUT uI.---De errore humanorum iudiciorum, cum ueritas latet.

Quid ipsa iudicia hominum de hominibus, que ciuitatibus in quantalibet pace manentibus deesse non possunt, qualia putamus esse, quam misera, quam dolenda? quandoquidem hi iudicant, qui conscientias eorum, de quibus iudicant, cernere nequeunt. Unde sepe coguntur tormentis innocentium testium ad alienam causam pertinentem querere ueritatem. Quid  cum in sua causa quisque torquetur; et cum queritur utrum sit nocens, cruciatur, et innocens luit pro incerto scelere certissimas penas; non quia illud commisisse detegitur, sed quia non commisisse nescitur? Ac per hoc ignorantia iudicis plerumque est calamitas innocentis. Et quod est intolerabilius, magisque plangendum, rigandumque, si fieri possit [1 1Kb] , fontibus lacrymarum; cum propterea iudex torqueat accusatum, ne occidat nesciens innocentem, fit per ignorantie miseriam, ut et tortum et innocentem occidat, quem ne innocentem occideret torserat. Si enim secundum istorum sapientiam delegerit ex hac uita fugere, quam diutius illa sustinere tormenta; quod non commisit, commisisse se dicit. Quo damnato et occiso, utrum nocentem an innocentem iudex occiderit, adhuc nescit, quem ne innocentem nesciens occideret torsit: ac per hoc innocentem et ut sciret torsit, et dum nesciret occidit. In his tenebris uite socialis, sedebit iudex ille sapiens, an non sedebit [2 1Kb] ? Sedebit plane. Constringit enim eum, et ad hoc officium pertrahit humana societas, quam deserere nefas ducit. Hoc enim nefas esse non ducit, quod testes innocentes in causis torquentur alienis: quod hi qui arguuntur, ui doloris plerumque superati, et de se falsa confessi, etiam puniuntur innocentes, cum iam torti fuerint innocentes: quod etsi non morte puniantur, in ipsis uel ex ipsis tormentis plerumque moriuntur: quod [3 1Kb] aliquando et ipsi qui arguunt, humane societati fortasse, ne crimina impunita sint, prodesse cupientes, et mentientibus testibus, reoque ipso contra tormenta durante immaniter, nec fatente, probare quod obiiciunt non ualentes, quamuis uera obiecerint, a iudice nesciente damnantur. Hec tot et tanta mala non deputat esse peccata: non enim hec facit sapiens iudex nocendi uoluntate, sed necessitate nesciendi; et tamen quia cogit humana societas, necessitate etiam iudicandi. Hec est ergo quam dicimus, miseria certe hominis, etsi non malitia sapientis. An uero necessitate nesciendi atque iudicandi torquet insontes, punit insontes, et parum est illi quod non est reus, si non sit insuper et beatus? Quanto consideratius et homine dignius agnoscit in ista necessitate miseriam, eamque in se odit [4 1Kb] ; et, si pie sapit, clamat ad Deum, De necessitatibus meis erue me ?



CAPUT uII.---De diuersitate linguarum, qua societas hominum dirimitur; et de miseria bellorum, etiam que iusta dicuntur.

Post ciuitatem uel urbem sequitur orbis terre, in quo tertium gradum ponunt societatis humane, incipientes a domo, atque inde ad urbem, deinde ad orbem progrediendo uenientes: qui utique, sicut aquarum congeries, quanto maior est, tanto periculis plenior. In quo primum linguarum diuersitas hominem  alienat ab homine. Nam si duo sibimet inuicem fiant obuiam, neque preterire, sed simul esse aliqua necessitate cogantur, quorum neuter norit linguam alterius; facilius sibi animalia muta, etiam diuersi generis, quam illi, cum sint homines ambo, sociantur. Quando enim que sentiunt, inter se communicare non possunt, propter solam lingue diuersitatem, nichil prodest ad consociandos homines tanta similitudo nature: ita ut libentius homo sit cum cane suo, quam cum homine alieno. At enim opera data est, ut imperiosa ciuitas non solum iugum, uerum etiam linguam suam domitis gentibus per pacem societatis imponeret; per quam non deesset, imo et abundaret etiam interpretum copia. uerum est: sed hoc quam multis et quam grandibus bellis, quanta strage hominum, quanta effusione humani sanguinis comparatum est? Quibus transactis, non est tamen eorumdem malorum finita miseria. Quamuis enim non defuerint, neque desint hostes [1 1Kb] extere nationes, contra quas semper bella gesta sunt, et geruntur: tamen etiam ipsa imperii latitudo peperit peioris generis bella, socialia scilicet et ciuilia; quibus miserabilius quatitur genus humanum, siue cum belligeratur, ut aliquando conquiescant; siue cum timetur, ne rursus exsurgant. Quorum malorum multas et multiplices clades, duras et diras necessitates, si ut dignum est eloqui uelim, quanquam nequaquam sicut res postulat possim; quis erit prolixe disputationis modus? Sed sapiens, inquiunt, iusta bella gesturus est. Quasi non, si se hominem meminit, multo magis dolebit iustorum necessitatem sibi exstitisse bellorum; quia nisi iusta essent, ei gerenda non essent, ac per hoc sapienti nulla bella essent. Iniquitas enim partis aduerse iusta bella ingerit gerenda sapienti  : que iniquitas utique homini est dolenda, quia hominum est, etsi nulla ex ea bellandi necessitas nasceretur. Hec itaque mala tam magna, tam horrenda, tam seua, quisquis cum dolore considerat, miseriam fateatur. Quisquis autem uel patitur ea sine animi dolore, uel cogitat, multo utique miserius ideo se putat beatum, quia et humanum perdidit sensum.



CAPUT uIII.---Quod amicitia bonorum secura esse non possit, dum a periculis que in hac uita sunt, trepidari necesse sit.

Si autem non contingat quedam ignorantia similis dementie, que tamen in huius uite misera conditione sepe contingit, ut credatur uel amicus esse qui inimicus est, uel inimicus qui amicus est; quid nos consolatur in hac humana societate erroribus erumnisque plenissima, nisi fides non ficta, et mutua dilectio uerorum et bonorum amicorum? Quos quanto plures et in locis pluribus habemus, tanto longius latiusque metuimus, ne quid eis contingat mali de tantis malorum aggeribus huius seculi. Non enim tantummodo solliciti sumus, ne fame, ne bellis, ne morbis, ne captiuitatibus affligantur, ne in eadem seruitute talia  patiantur, qualia nec cogitare sufficimus: uerum etiam, ubi timor est multo amarior, ne in perfidiam, malitiam nequitiamque mutentur. Et quando ista contingunt  et in nostram notitiam perferuntur, quibus cor nostrum flagris uratur, quis potest, nisi qui talia sentit, aduertere? Mortuos quippe audire mallemus: quamuis et hoc sine dolore non possimus audire. Quorum enim nos uita propter amicitie solatia [2 1Kb] delectabat, unde fieri potest ut eorum mors nullam nobis ingerat mestitudinem? Quam qui prohibet, prohibeat, si potest, amica colloquia, interdicat amicalem uel intercidat affectum [3 1Kb] , omnium humanarum necessitudinum uincula mentis immiti stupore disrumpat; aut sic eis utendum censeat, ut nulla ex eis animum dulcedo perfundat. Quod si fieri nullo modo potest, etiam hoc quo pacto futurum est, ut eius nobis amara mors non sit, cuius dulcis est uita? Hinc est enim et luctus, quoddam non inhumani cordis [4 1Kb] quasi uulnus, aut ulcus, cui sanando adhibentur officiose consolationes. Non enim propterea non est quod sanetur, quoniam quanto est animus melior, tanto in eo citius faciliusque sanatur. Cum igitur etiam de carissimorum mortibus, maxime quorum sunt humane societati officia necessaria, nunc mitius, nunc asperius affligatur uita mortalium; mortuos tamen eos, quos diligimus, quam uel a fide, uel a bonis moribus lapsos, hoc est, in ipsa anima mortuos audire seu uidere mallemus: qua ingenti materia malorum plena est terra; propter quod scriptum est, Numquid non tentatio  est uita humana super terram ? Et propter quod ipse Dominus ait, ue mundo ab scandalis : et iterum, Quoniam abundauit, inquit, iniquitas, refrigescet caritas multorum . Ex quo fit, ut bonis amicis mortuis gratulemur, et cum mors eorum nos contristet, ipsa nos certius consoletur: quoniam malis caruerunt, quibus in hac uita etiam boni homines uel conteruntur, uel deprauantur, uel in utroque periclitantur.



CAPUT IX.---De amicitia sanctorum Angelorum, que homini in hoc mundo non potest esse manifesta, propter fallaciam demonum, in quos inciderunt qui multos sibi deos colendos putarunt.

In societate uero sanctorum Angelorum, quam philosophi illi, qui nobis deos amicos esse uoluerunt, quarto constituerunt loco, uelut ad mundum uenientes ab orbe terrarum, ut sic quodammodo complecterentur et celum; nullo modo quidem metuimus, ne tales amici uel morte nos sua, uel deprauatione contristent. Sed quia nobis non ea qua homines familiaritate  miscentur  et aliquando satanas, sicut legimus transfigurat se uelut angelum [1 1Kb] lucis , ad tentandos eos quos ita uel erudiri opus est, uel decipi iustum est; magna Dei misericordia necessaria est, ne quisquam, cum bonos Angelos amicos se habere putat, habeat malos demones amicos fictos, eosque tanto nocentiores, quanto astutiores ac fallaciores patiatur inimicos. Et cui magna ista Dei misericordia necessaria est, nisi magne humane miserie, que ignorantia tanta premitur, ut facile istorum simulatione fallatur? Et illos quidem philosophos in impia ciuitate, qui deos sibi amicos esse dixerunt, in demones malignos incidisse certissimum est, quibus tota ipsa ciuitas subditur, eternum cum eis habitura supplicium. Ex eorum quippe sacris, uel potius sacrilegiis, quibus eos colendos, et ex ludis, immundissimis, ubi eorum crimina celebrantur, quibus eos placandos putauerunt, eisdem ipsis auctoribus et exactoribus talium tantorumque dedecorum, satis ab eis qui colantur apertum est.



CAPUT X.---Quis fructus sanctis de superata huius uite tentatione paratus sit [2 1Kb] .

Sed neque sancti et fideles unius ueri Dei summique cultores, ab eorum fallaciis et multiformi tentatione securi sunt. In hoc enim loco infirmitatis et diebus malignis etiam ista sollicitudo non est inutilis, ut illa securitas, ubi pax plenissima atque certissima est, desiderio feruentiore queratur. Ibi enim erunt nature munera, hoc est, que nature nostre ab omnium naturarum Creatore donantur, non solum bona, uerum etiam sempiterna; non solum in animo, qui sanatur [3 1Kb] per sapientiam, uerum etiam in corpore, quod resurrectione renouabitur. Ibi uirtutes, non contra ulla uitia uel mala quecumque certantes, sed habentes uictorie premium eternam pacem, quam nullus aduersarius inquietet  . Ipsa est enim beatitudo finalis, ipse perfectionis finis, qui consumentem non habet finem. Hic autem dicimur quidem beati, quando pacem habemus, quantulacumque hic haberi potest in uita bona: sed hec beatitudo illi, quam finalem dicimus, beatitudini comparata, prorsus miseria reperitur. Hanc ergo pacem, qualis hic potest esse, mortales homines in rebus mortalibus quando habemus, si recte uiuimus, bonis eius recte utitur uirtus: quando uero eam non habemus, etiam malis, que homo patitur, bene utitur uirtus. Sed tunc est uera uirtus, quando et omnia bona quibus bene utitur, et quidquid in bono usu bonorum et malorum facit, et se ipsam ad eum finem refert, ubi nobis talis et tanta pax erit, qua melior et maior esse non possit.



CAPUT IX.---De beatitudine pacis eterne, in qua sanctis finis est, id est uera perfectio.


Quapropter possumus dicere, fines [1 1Kb] bonorum nostrorum esse pacem, sicut eternam esse diximus uitam: presertim quia ipsi ciuitati Dei, de qua nobis est ista operosissima disputatio, in sancto dicitur Psalmo, Lauda, Ierusalem, Dominum; collauda Deum tuum, Sion. Quoniam confirmauit seras portarum tuarum, benedixit filios tuos in te, qui posuit fines tuos pacem . Quando enim confirmate fuerint sere portarum eius, iam in illam nullus intrabit, nec ab illa ullus exibit. Ac per hoc fines eius eam debemus hic intelligere pacem, quam uolumus demonstrare finalem. Nam et ipsius ciuitatis mysticum nomen, id est Ierusalem, quod et ante iam diximus, uisio pacis interpretatur. Sed quoniam pacis nomen etiam in his rebus mortalibus frequentatur, ubi utique non est uita eterna; propterea finem ciuitatis huius, ubi erit summum bonum eius, eternam uitam maluimus commemorare quam pacem. De quo fine Apostolus ait, Nunc uero liberati a peccato, serui autem facti Deo, habetis fructum uestrum in sanctificationem, finem uero uitam eternam . Sed rursus quia uita eterna ab his qui familiaritatem non habent cum Scripturis sanctis, potest accipi etiam malorum uita; uel secundum quosdam etiam philosophos, propter anime immortalitatem; uel etiam secundum fidem nostram, propter penas interminabiles impiorum, qui utique in eternum cruciari non poterunt, nisi etiam uixerint in eternum: profecto finis ciuitatis huius, in quo summum habebit bonum, uel pax in uita eterna, uel uita eterna in pace dicendus est, ut facilius ab omnibus possit intelligi. Tantum est enim pacis bonum, ut etiam in rebus terrenis atque mortalibus nichil gratius soleat audiri, nichil desiderabilius concupisci, nichil postremo possit melius inueniri. De quo si aliquanto diutius loqui uoluerimus, non erimus, quantum arbitror, onerosi legentibus, et propter finem ciuitatis huius, de qua nobis sermo est, et propter ipsam dulcedinem pacis que omnibus chara est.



CAPUT XII.---Quod etiam bellantium seuitia omnesque hominum inquietudines ad pacis finem cupiant peruenire, sine cuius appetitu nulla natura sit.

1. Quod enim mecum quisquis res humanas naturamque communem utcumque intuetur agnoscit, sicut nemo est qui gaudere nolit, ita nemo est qui pacem habere nolit [2 1Kb] . Quandoquidem et ipsi qui bella uolunt, nichil aliud quam uincere uolunt: ad gloriosam ergo pacem bellando cupiunt peruenire. Nam quid est aliud uictoria, nisi subiectio repugnantium? quod cum factum fuerit, pax erit. Pacis igitur intentione geruntur et bella, ab his etiam qui uirtutem bellicam student exercere imperando atque pugnando. Unde pacem constat belli esse optabilem finem. Omnis  enim homo etiam belligerando pacem requirit: nemo autem bellum pacificando. Nam et illi qui pacem, in qua sunt, perturbari uolunt, non pacem oderunt, sed eam pro arbitrio suo cupiunt commutari. Non ergo ut sit pax nolunt, sed ut ea sit quam uolunt. Denique etsi per seditionem se ab aliis separauerint, cum eis ipsis conspiratis uel coniuratis suis nisi qualemcumque pacis speciem teneant, non efficiunt quod intendunt. Proinde latrones ipsi, ut uehementius et tutius infesti sint paci ceterorum, pacem uolunt habere sociorum. Sed etsi unus sit tam prepollens uiribus, et conscios [1 1Kb] ita cauens, ut nulli socio se committat, solusque insidians et preualens, quibus potuerit oppressis et exstinctis predas agat, cum eis certe quos occidere non potest, et quos uult latere quod facit, qualemcumque umbram pacis tenet. In domo autem sua cum uxore et cum filiis, et si quos alios illic habet, studet profecto esse pacatus: eis quippe ad nutum obtemperantibus sine dubio delectatur, Nam si non fiat, indignatur, corripit, uindicat: et domus sue pacem, si ita necesse sit, etiam seuiendo componit; quam sentit esse non posse, nisi cuidam principio, quod ipse in domo sua est, cetera in eadem domestica societate subiecta sint. Ideoque si offerretur ei seruitus plurium, uel ciuitatis uel gentis, ita ut sic ei seruirent, quemadmodum sibi domi sue seruiri uolebat; non se iam latronem latebris conderet, sed regem conspicuum sublimaret, cum eadem in illo cupiditas et malitia permaneret. Pacem itaque cum suis omnes habere cupiunt, quos ad suum arbitrium uolunt uiuere. Nam et cum quibus bellum gerunt, suos facere, si possint, uolunt, eisque subiectis leges sue pacis imponere.

2. Sed faciamus aliquem, qualem canit petica et fabulosa narratio; quem fortasse, propter ipsam insociabilem feritatem, semihominem quam hominem dicere maluerunt  . Quamuis ergo huius regnum dire spelunce fuerit solitudo, tamque [2 1Kb] malitia singularis, ut ex hac ei nomen inuentum sit; nam malus grece dicitur, quod ille uocabatur: nulla coniux ei blandum ferret referretque sermonem, nullis filiis uel alluderet paruulis, uel grandiusculis imperaret, nullo amici colloquio frueretur, nec uulcani patris, quo uel hinc tantum non parum felicior fuit, quia tale monstrum ipse non genuit: nichil cuiquam daret, sed a quo posset quidquid uellet, et quando posset, et quantum uellet [3 1Kb] auferret: tamen in ipsa sua spelunca solitaria, cuius, ut describitur, semper recenti cede tepebat humus , nichil aliud quam pacem uolebat, in qua nemo illi molestus esset, nec eius quietem uis ullius terrorue turbaret. Cum corpore suo denique pacem habere cupiebat: et quantum habebat,  tantum illi bene erat. Quandoquidem membris obtemperantibus imperabat; et ut suam mortalitatem aduersum se ex indigentia rebellantem, ac seditionem famis ad dissociandam atque excludendam de corpore animam concitantem, quanta posset festinatione pacaret, rapiebat, necabat, uorabat; et quamuis immanis ac ferus, paci tamen sue uite ac salutis immaniter et ferociter consulebat: ac per hoc si pacem, quam in sua spelunca atque in se ipso habere satis agebat [1 1Kb] , cum aliis etiam habere uellet, nec malus, nec monstrum, nec semihomo uocaretur. Aut si eius corporis forma, et atrorum ignium uomitus ab eo deterrebat hominum societatem; forte non nocendi cupiditate, sed uiuendi necessitate seuiebat. uerum iste non fuerit, uel, quod magis credendum est, talis non fuerit, qualis uanitate petica describitur: nisi enim nimis accusaretur Cacus, parum Hercules laudaretur. Talis ergo homo, siue semihomo, melius, ut dixi, creditur non fuisse, sicut multa figmenta petarum. Ipse enim seuissime fere, unde ille partem habuit feritatis  , genus proprium quadam pace custodiunt, ceundo, gignendo, pariendo, fetus fouendo atque nutriendo, cum sint plereque insociabiles et soliuage: non scilicet ut oues, cerui, columbe, sturni apes; sed ut leones, uulpes, aquile, noctue. Que enim tigris non filiis suis mitis immurmurat, et pacata feritate blanditur? quis miluus, quantumlibet solitarius rapinis circumuolet, non coniugium copulat, nidum congerit, oua confouet, pullos alit, et quasi cum sua matrefamilias societatem domesticam quanta potest pace conseruat? Quanto magis homo fertur quodammodo nature sue legibus ad ineundam societatem pacemque cum hominibus, quantum in ipso est, omnibus obtinendam: cum etiam mali pro pace suorum belligerent, omnesque, si possint, suos facere uelint, ut uni cuncti et cuncta deseruiant; quo pacto, nisi in eius pacem [2 1Kb] , uel amando, uel timendo consentiant? Sic enim superbia peruerse imitatur Deum. Odit namque cum sociis equalitatem sub illo: sed imponere uult sociis dominationem suam pro illo. Odit ergo iustam pacem Dei et amat iniquam pacem suam: non amare tamen qualemcumque pacem nullo modo potest. Nullum quippe uitium ita contra naturam est, ut nature deleat etiam extrema uestigia.

3. Itaque pacem iniquorum in pacis comparatione iustorum ille uidet, nec pacem esse dicendam, qui nouit preponere recta prauis et ordinata peruersis. Quod autem peruersum est, hoc etiam necesse est ut in aliqua et ex aliqua et cum aliqua rerum parte pacatum sit, in quibus est, uel ex quibus constat; alioquin nichil esset omnino. uelut si quisquam capite deorsum pendeat, peruersus est utique situs corporis et ordo membrorum; quia id quod desuper esse natura postulat, subter est, et quod illa subter uult esse, desuper factum est; conturbauit [3 1Kb] carnis pacem ista  peruersitas, et ideo est molesta: uerumtamen anima corpori suo pacata est, et pro eius salute satagit, et ideo est qui doleat; que si molestiis eius exclusa discesserit, quandiu membrorum manet compago, non est sine quadam partium pace quod remanet, et ideo adhuc est qui pendeat. Et quod terrenum corpus in terram nititur, et uinculo quo suspensum est renititur, in sue pacis ordinem tendit, et locum quo requiescat quodammodo ponderis uoce poscit, iamque exanime ac sine ullo sensu, a pace tamen naturali sui ordinis non recedit, uel cum tenet eam, uel cum fertur ad eam. Si enim adhibeantur medicamenta, atque curatio, que formam cadaueris dissolui dilabique non sinat [1 1Kb] , adhuc pax quedam partes partibus iungit, totamque molem applicat terreno et conuenienti, ac per hoc loco pacato. Si autem nulla adhibeatur cura condiendi [2 1Kb] , sed naturali cursui relinquatur, tamdiu quasi tumultuatur dissidentibus exaltationibus et nostro inconuenientibus sensui: id enim est quod in putore sentitur, donec mundi conueniat elementis, et in eorum pacem particulatim paulatimque discedat. Nullo modo tamen inde aliquid legibus summi illius Creatoris Ordinatorisque subtrahitur, a quo pax uniuersitatis administratur: quia etsi de cadauere maioris animantis animalia minuta nascantur, eadem lege Creatoris queque corpuscula in salutis pace suis animulis [3 1Kb] seruiunt: etsi mortuorum carnes ab aliis animalibus deuorentur, easdem leges per cuncta diffusas ad salutem generis cuiusque mortalium, congrua congruis pacificantes, quaquauersum trahantur, et rebus quibuscumque iungantur, et in res quaslibet conuertantur et commutentur, inueniunt.



CAPUT XIII.---De pace uniuersali, que inter quaslibet perturbationes priuari non potest lege nature, dum sub iusto iudice ad id quisque peruenit ordinatione, quod meruit uoluntate.

1. Pax itaque corporis, est ordinata temperatura partium. Pax anime irrationalis, ordinata requies appetitionum. Pax anime rationalis, ordinata cognitionis actionisque consensio. Pax corporis et anime, ordinata uita et salus animantis. Pax hominis mortalis et Dei [4 1Kb] , ordinata in fide sub eterna lege obedientia. Pax hominum, ordinata concordia. Pax domus, ordinata imperandi atque obediendi concordia cohabitantium. Pax ciuitatis, ordinata imperandi atque obediendi concordia ciuium. Pax celestis ciuitatis, ordinatissima et concordissima societas fruendi Deo et inuicem in Deo. Pax omnium rerum, tranquillitas ordinis. Ordo est parium dispariumque rerum sua cuique loca tribuens dispositio. Proinde miseri, quia, in quantum miseri sunt, utique in pace non sunt, tranquillitate quidem ordinis carent, ubi perturbatio nulla est: uerumtamen quia merito iusteque miseri sunt, in ea quoque ipsa sua miseria preter ordinem  esse non possunt; non quidem coniuncti beatis, sed ab eis tamen ordinis lege seiuncti. Qui cum sine perturbatione sunt [1 1Kb] , rebus in quibus sunt, quantacumque congruentia coaptantur: ac per hoc est in eis ordinis nonnulla tranquillitas: inest ergo nonnulla pax. uerum ideo miseri sunt, quia, etsi in aliqua securitate non dolent, non tamen ibi sunt, ubi securi esse ac dolere non debeant: miseriores autem, si pax eis cum ipsa lege non est, qua naturalis ordo administratur. Cum autem dolent, ex qua parte dolent, pacis perturbatio facta est: in illa uero adhuc pax est, in qua nec dolor urit, nec compago ipsa dissoluitur. Sicut ergo est quedam uita sine dolore, dolor autem sine aliqua uita esse non potest: sic est pax quedam sine ullo bello, bellum uero esse sine aliqua pace non potest; non secundum id quod bellum est, sed secundum id quod ab eis uel in eis geritur, que alique nature sunt: quod nullo modo essent, si non qualicumque pace subsisterent.

2. Quapropter natura est, in qua nullum malum est, uel etiam in qua nullum potest esse malum: esse autem natura, in qua nullum bonum sit, non potest. Proinde nec ipsius diaboli natura, in quantum natura est, malum est: sed peruersitas eam malam facit. Itaque in ueritate non stetit , sed ueritatis iudicium non euasit: in [2 1Kb] ordinis tranquillitate non mansit, nec ideo tamen a potestate Ordinatoris effugit. Bonum Dei, quod illi est in natura, non eum subtrahit iustitie Dei, qua ordinatur in pena: nec ibi Deus bonum insequitur quod creauit, sed malum quod ille commisit. Neque enim totum aufert quod nature dedit; sed aliquid adimit, aliquid relinquit, ut sit qui doleat quod adimit [3 1Kb] . Et ipse dolor testimonium est boni adempti et boni relicti. Nisi enim bonum relictum esset, bonum amissum dolere non posset. Nam qui peccat, peior est, si letatur in damno equitatis. Qui uero cruciatur, si nichil inde acquirat boni, dolet damnum salutis. Et quoniam equitas ac salus utrumque bonum est, bonique amissione dolendum est potius quam letandum , profecto conuenientius iniustus dolet in supplicio, quam letatus est in delicto. Sicut ergo letitia deserti boni in peccato testis est uoluntatis male; ita dolor amissi boni in supplicio testis est nature bone. Qui enim dolet amissam nature sue pacem, ex aliquibus reliquiis pacis id dolet, quibus fit, ut sibi amica natura sit. Hoc autem in extremo supplicio recte fit, ut iniqui et impii naturalium bonorum damna in cruciatibus defleant, sentientes eorum ablatorem iustissimum Deum, quem contempserunt benignissimum largitorem. Deus ergo naturarum omnium sapientissimus conditor et iustissimus ordinator, qui terrenorum ornamentorum maximum instituit mortale genus humanum, dedit hominibus quedam bona huic uite congrua, id est, pacem temporalem pro modulo  mortalis uite in ipsa salute et incolumitate ac societate sui generis, et queque huic paci uel tuende uel recuperande necessaria sunt, sicut ea que apte ac conuenienter adiacent sensibus, lux, nox [1 1Kb] , aure spirabiles, aque potabiles, et quidquid ad alendum, tegendum, curandum ornandumque corpus congruit: eo pacto equissimo, ut qui mortalis talibus bonis paci mortalium accommodatis recte usus fuerit, accipiat ampliora atque meliora, ipsam scilicet immortalitatis pacem, eique conuenientem gloriam et honorem in uita eterna ad fruendum Deo, et proximo in Deo: qui autem perperam, nec illa accipiat, et hec amittat.



CAPUT XIu.---De ordine ac lege, siue celesti, siue terrena, per quam societati humane etiam dominando consulitur, cui et consulendo seruitur.

Omnis igitur usus rerum temporalium refertur ad fructum terrene pacis in ciuitate terrena: in celesti autem ciuitate refertur ad fructum pacis eterne. Quapropter si irrationalia essemus animantia, nichil appeteremus preter ordinatam temperaturam partium corporis et requiem appetitionum: nichil ergo preter quietem carnis et copiam uoluptatum, ut [2 1Kb] pax corporis prodesset paci anime. Si enim desit pax corporis, impeditur etiam irrationalis pax anime; quia requiem appetitionum consequi non potest. Utrumque autem simul ei paci prodest, quam inter se habent anima et corpus, id est, ordinate uite ac salutis. Sicut enim pacem corporis amare se ostendunt animantia, cum fugiunt dolorem; et pacem anime, cum propter explendas indigentias appetitionum uoluptatem sequuntur: ita mortem fugiendo satis indicant quantum diligant pacem, qua sibi conciliantur anima et corpus. Sed quia homini rationalis anima inest, totum hoc quod habet commune cum bestiis, subdit paci anime rationalis, ut mente aliquid contempletur, et secundum hoc aliquid agat, ut sit ei ordinata cognitionis actionisque consensio, quam pacem rationalis anime dixeramus. Ad hoc enim uelle debet nec dolore molestari, nec desiderio perturbari, nec morte dissolui, ut aliquid utile cognoscat, et secundum eam cognitionem uitam moresque componat. Sed ne ipso studio cognitionis propter humane mentis infirmitatem in pestem alicuius erroris incurrat, opus habet magisterio diuino, cui certus obtemperet, et adiutorio, ut liber obtemperet. Et quoniam, quamdiu est in isto mortali corpore, peregrinatur a Domino; ambulat per fidem, non per speciem : ac per hoc omnem pacem uel corporis, uel anime, uel simul corporis et anime, refert ad illam pacem, que homini mortali est cum immortali Deo; ut ei sit ordinata in fide sub eterna lege obedientia. Iam uero quia duo precipua precepta, hoc est, dilectionem Dei et dilectionem proximi, docet magister Deus; in quibus tria inuenit homo que diligat, Deum, se ipsum, et proximum;  atque ille in se diligendo non errat qui diligit Deum: consequens est, ut etiam proximo ad diligendum Deum consulat, quem iubetur sicut se ipsum diligere. Sic uxori, sic filiis, sic domesticis, sic ceteris quibus potuerit hominibus; et ad hoc sibi a proximo, si forte indiget, consuli uelit: ac per hoc erit pacatus, quantum in ipso est, omni homini, pace hominum, id est ordinata concordia: cuius hic ordo est, primum ut nulli noceat, deinde ut etiam prosit cui potuerit. Primitus ergo inest ei suorum cura: ad eos quippe habet opportuniorem facilioremque aditum consulendi, uel nature ordine, uel ipsius societatis humane. Unde Apostolus dicit: Quisquis autem suis, et maxime domesticis non prouidet, fidem denegat, et est infideli deterior . Hinc itaque etiam pax domestica oritur, id est, ordinata imperandi obediendique concordia cohabitantium. Imperant enim qui consulunt: sicut uir uxori, parentes filiis, domini seruis. Obediunt autem quibus consulitur: sicut mulieres maritis, filii parentibus, serui dominis. Sed in domo iusti uiuentis ex fide, et adhuc ab illa celesti ciuitate peregrinantis, etiam qui imperant, seruiunt eis, quibus uidentur imperare. Neque enim dominandi cupiditate imperant, sed officio consulendi; nec principandi superbia, sed prouidendi misericordia.



CAPUT Xu.---De libertate naturali, et de seruitute, cuius prima causa peccatum est, qua homo male uoluntatis etiamsi non est mancipium alterius hominis, seruus est proprie libidinis.

Hoc naturalis ordo prescribit; ita Deus hominem condidit. Nam, Dominetur, inquit, piscium maris, et uolatilium celi, et omnium repentium que repunt super terram . Rationalem factum ad imaginem suam noluit nisi irrationabilibus dominari: non hominem homini, sed hominem pecori. Inde primi iusti, pastores pecorum magis quam reges hominum constituti sunt: ut etiam sic insinuaret Deus, quid postulet ordo creaturarum, quid exigat meritum peccatorum. Conditio quippe seruitutis iure intelligitur imposita peccatori. Proinde nusquam Scripturarum legimus seruum, antequam hoc uocabulo Ne iustus peccatum filii uindicaret . Nomen itaque istud culpa meruit, non natura. Origo autem uocabuli seruorum in latina lingua inde creditur ducta, quod hi qui iure belli possent occidi, a uictoribus cum seruabantur, serui fiebant, a seruando appellati; quod etiam ipsum sine peccati merito non est. Nam et cum iustum geritur bellum, pro peccato et a contrario dimicatur [1 1Kb] : et omnis uictoria, cum etiam malis prouenit, diuino iudicio uictos humiliat, uel emendans peccata, uel puniens. Testis est homo Dei Daniel, cum in captiuitate positus, peccata sua et peccata populi sui confitetur Deo, et hanc esse causam illius captiuitatis pio dolore testatur . Prima ergo seruitutis causa peccatum est; ut homo homini  conditionis uinculo subderetur: quod non fit nisi Deo iudicante, apud quem non est iniquitas, et nouit diuersas penas meritis distribuere delinquentium. Sicut autem supernus Dominus dicit, Omnis qui facit peccatum, seruus est peccati : ac per hoc multi quidem religiosi dominis iniquis, non tamen liberis seruiunt: A quo enim quis deuictus est, huic et seruus addictus est . Et utique felicius seruitur homini, quam libidini; cum seuissimo dominatu uastet corda mortalium, ut alias omittam, libido ipsa dominandi. Hominibus autem illo pacis ordine, quo aliis alii subiecti sunt, sicut prodest humilitas seruientibus, ita nocet superbia dominantibus. Nullus autem natura, in qua prius Deus hominem condidit, seruus est hominis, aut peccati. uerum et penalis seruitus ea lege ordinatur, que naturalem ordinem conseruari iubet, perturbari uetat: quia si contra eam legem non esset factum, nichil esset penali seruitute cercendum. Ideoque Apostolus etiam seruos monet subditos esse dominis suis, et ex animo eis cum bona uoluntate seruire : ut scilicet, si non possunt a dominis liberi fieri, suam seruitutem ipsi quodammodo liberam faciant; non timore subdolo, sed fideli dilectione seruiendo, donec transeat iniquitas, et euacuetur omnis principatus, et potestas humana, et sit Deus omnia in omnibus.



CAPUT XuI.---De equo iure dominandi

Quocirca etiamsi habuerunt seruos iusti patres nostri, sic quidem administrabant [1 1Kb] domesticam pacem, ut secundum hec temporalia bona, filiorum sortem a seruorum conditione distinguerent; ad Deum autem colendum, in quo eterna bona speranda sunt, omnibus domus sue membris pari dilectione consulerent. Quod naturalis ordo ita prescribit, ut nomen patrumfamilias hinc exortum sit, et tam late uulgatum, ut inique etiam dominantes hoc se gaudeant appellari. Qui autem ueri patresfamilias sunt, omnibus in familia sua tanquam filiis ad colendum et promerendum Deum consulunt; desiderantes atque optantes uenire ad celestem domum, ubi necessarium non sit officium imperandi mortalibus, quia necessarium non erit officium consulendi iam in illa immortalitate felicibus: quo donec ueniatur, magis debent patres quod dominantur, quam serui tolerare quod seruiunt. Si quis autem in domo per inobedientiam domestice paci aduersatur, corripitur, seu uerbo, seu uerbere, seu quolibet alio genere pene iusto atque licito, quantum societas humana concedit, pro eius qui corripitur utilitate, ut paci unde dissiluerat coaptetur. Sicut enim non est beneficentie, adiuuando efficere ut bonum quod maius est amittatur; ita non est innocentie, parcendo sinere ut in malum grauius incidatur. Pertinet ergo ad innocentis officium, non solum nemini malum inferre, uerum etiam cohibere a peccato, uel punire peccatum; ut aut ipse qui plectitur, corrigatur experimento, aut alii terreantur exemplo. Quia igitur hominis domus initium siue particula debet esse  ciuitatis, omne autem initium ad aliquem sui generis finem, et omnis pars ad uniuersi, cuius pars est, integritatem refertur: satis apparet esse consequens, ut ad pacem ciuicam pax domestica referatur, id est, ut ordinata imperandi obediendique concordia cohabitantium referatur ad ordinatam imperandi obediendique concordiam ciuium. Ita fit, ut ex lege ciuitatis precepta sumere patremfamilias oporteat, quibus domum suam sic regat, ut sit paci accommodata [1 1Kb] ciuitatis.



CAPUT XuII.---Unde celestis societas cum terrena ciuitate pacem habeat, et unde discordiam.

Sed domus hominum qui non uiuunt ex fide, pacem terrenam ex huius temporalis uite rebus commodisque sectatur. Domus autem hominum ex fide uiuentium, exspectat ea que in futurum eterna promissa sunt, terrenisque rebus ac temporalibus tanquam peregrina utitur, non quibus capiatur et auertatur quo tendit in Deum, sed quibus sustentetur ad facilius toleranda minimeque augenda onera corporis corruptibilis, quod aggrauat animam . Idcirco rerum uite huic mortali necessariarum utrisque hominibus [2 1Kb] et utrique domui communis est usus; sed finis utendi cuique suus proprius, multumque diuersus. Ita etiam terrena ciuitas, que non uiuit ex fide, terrenam pacem appetit; in eoque defigit imperandi obediendique concordiam ciuium, ut sit eis de rebus ad mortalem uitam pertinentibus humanarum quedam compositio uoluntatum. Ciuitas autem celestis, uel potius pars eius, que in hac mortalitate peregrinatur, et uiuit ex fide, etiam ista pace necesse est utatur, donec ipsa cui talis pax necessaria est, mortalitas transeat. Ac per hoc dum apud terrenam ciuitatem, uelut captiuam uitam sue peregrinationis agit, iam promissione redemptionis et dono spirituali tanquam pignore accepto, legibus terrene ciuitatis, quibus hec administrantur, que sustentande mortali uite accommodata sunt, obtemperare non dubitat: ut, quoniam communis est ipsa mortalitas, seruetur in rebus ad eam pertinentibus inter ciuitatem utramque concordia. uerum quia terrena ciuitas habuit quosdam suos sapientes, quos diuina improbat disciplina, qui uel suspicati uel decepti a demonibus crederent multos deos conciliandos esse rebus humanis, ad quorum diuersa quodammodo officia diuersa subdita pertinerent, ad alium corpus, ad alium animus [3 1Kb] , inque ipso corpore ad alium caput, ad alium ceruix, et cetera singula ad singulos; similiter in animo ad alium ingenium, ad alium doctrina, ad alium ira, ad alium concupiscentia; inque ipsis rebus uite adiacentibus, ad alium pecus, ad alium triticum, ad alium uinum, ad alium oleum, ad alium silue, ad alium nummi, ad  alium nauigatio, ad alium bella atque uictorie, ad alium coniugia, ad alium partus ac fecunditas, et ad alios alia cetera; celestis autem ciuitas unum Deum solum colendum nosset, eique tantummodo seruiendum seruitute illa, que grece dicitur, et non nisi Deo debetur, fideli pietate censeret  : factum est, ut religionis leges cum terrena ciuitate non posset habere communes, proque his ab ea dissentire haberet necesse, atque oneri esse diuersa sentientibus, eorumque iras et odia et persecutionum impetus sustinere, nisi cum animos aduersantium aliquando terrore sue multitudinis, et semper diuino adiutorio propulsaret. Hec ergo celestis ciuitas dum peregrinatur in terra, ex omnibus gentibus ciues euocat, atque in omnibus linguis peregrinam colligit societatem; non curans quidquid in moribus, legibus, institutisque diuersum est, quibus pax terrena uel conquiritur, uel tenetur; nichil eorum rescindens, nec destruens, imo etiam seruans ac sequens: quod licet diuersum in diuersis nationibus, ad unum tamen eumdemque finem terrene pacis intenditur, si religionem qua unus summus et uerus Deus colendus docetur, non impedit. Utitur ergo etiam celestis ciuitas in hac sua peregrinatione pace terrena, et de rebus ad mortalem hominum naturam pertinentibus, humanarum uoluntatum compositionem, quantum salua pietate ac religione conceditur, tuetur atque appetit, eamque terrenam pacem refert ad celestem pacem: que uere ita pax est, ut rationalis duntaxat creature sola pax habenda atque dicenda sit, ordinatissima scilicet et concordissima societas fruendi Deo, et inuicem in Deo; quo cum uentum fuerit, non erit uita mortalis, sed plane [1 1Kb] certeque uitalis; nec corpus animale, quod dum corrumpitur, aggrauat animam, sed spirituale sine ulla indigentia, ex omni parte subditum uoluntati. Hanc pacem, dum peregrinatur in fide, habet; atque ex hac fide iuste uiuit, cum ad illam pacem adipiscendam refert quidquid bonarum actionum gerit erga Deum et proximum, quoniam uita ciuitatis utique socialis est.



CAPUT XuIII.---Quam diuersa sit Academie noue ambiguitas a constantia fidei christiane.

Quod autem attinet ad illam differentiam, quam de Academicis nouis uarro adhibuit, quibus incerta sunt omnia, omnino ciuitas Dei talem dubitationem tanquam dementiam detestatur, habens de rebus, quas mente atque ratione comprehendit, etiamsi paruam propter corpus corruptibile, quod aggrauat animam, quoniam sicut dicit Apostolus, Ex parte scimus , tamen certissimam scientiam: creditque sensibus in rei cuiusque euidentia, quibus per corpus animus utitur: quoniam miserabilius fallitur, qui nunquam putat eis esse credendum. Credit etiam Scripturis sanctis et ueteribus et nouis, quas Canonicas appellamus, unde fides ipsa concepta est, ex qua iustus uiuit ; per quam sine dubitatione ambulamus, quamdiu peregrinamur a Domino : qua salua atque certa, de quibusdam rebus, quas neque sensu, neque ratione percepimus [1 1Kb] , neque nobis per Scripturam canonicam claruerunt, nec per testes quibus non credere absurdum est, in nostram notitiam peruenerunt, sine iusta reprehensione dubitamus  .



CAPUT XIX.---De habitu et moribus populi christiani.

Nihil sane ad istam pertinet ciuitatem quo habitu uel more uiuendi, si non est contra diuina precepta, istam fidem, qua peruenitur ad Deum, quisque sectetur: unde ipsos quoque philosophos, quando Christiani fiunt, non habitum uel consuetudinem uictus, que nichil impedit religionem, sed falsa dogmata mutare compellit. Unde illam quam uarro adhibuit ex Cynicis differentiam, si nichil turpiter atque intemperanter agat [2 1Kb] , omnino non curat. Ex tribus uero illis uite generibus, otioso, actuoso, et ex utroque composito, quamuis salua fide quisque possit in quolibet eorum uitam ducere, et ad sempiterna premia peruenire; interest tamen quid amore teneat ueritatis, quid officio caritatis impendat. Nec sic quisque debet esse otiosus, ut in eodem otio utilitatem non cogitet proximi; nec sic actuosus, ut contemplationem non requirat Dei. In otio non iners uacatio delectare debet; sed aut inquisitio, aut inuentio ueritatis: ut in ea quisque proficiat, et quod inuenerit teneat, et alteri non inuideat [3 1Kb] . In actione uero non amandus est honor in hac uita, siue potentia; quoniam omnia uana sub sole: sed opus ipsum, quod per eumdem honorem uel potentiam fit, si recte atque utiliter fit, id est, ut ualeat ad eam salutem subditorum, que secundum Deum est; unde iam superius disputauimus . Propter quod ait Apostolus, Qui episcopatum desiderat, bonum opus desiderat . Exponere uoluit quid sit episcopatus; quia nomen est operis, non honoris  . Grecum est enim, atque inde ductum uocabulum, quod ille qui preficitur, eis quibus preficitur superintendit, curam eorum scilicet gerens: quippe, Super; uero, Intentio est: ergo , si uelimus, latine Superintendere possumus dicere  ; ut intelligat non se esse episcopum, qui preesse dilexerit, non prodesse. Itaque a studio cognoscende ueritatis nemo prohibetur, quod ad laudabile pertinet otium: locus uero superior, sine quo regi populus non potest, etsi ita teneatur atque administretur ut decet, tamen indecenter appetitur  . Quamobrem otium sanctum querit caritas ueritatis: negotium iustum suscipit necessitas caritatis. Quam  sarcinam si nullus imponit, percipiende atque intuende uacandum est ueritati: si autem imponitur, suscipienda est propter caritatis necessitatem  : sed nec sic omni modo ueritatis delectatio deserenda est, ne subtrahatur illa suauitas, et opprimat ista necessitas.



CAPUT XX.---Quod ciues sanctorum in uite huius tempore spe beati sint.

Quamobrem summum bonum ciuitatis Dei cum sit eterna pax atque perfecta, non per quam mortales transeant nascendo atque moriendo, sed in qua immortales maneant nichil aduersi omnino patiendo; quis est qui illam uitam uel beatissimam neget, uel in eius comparatione istam, que hic agitur, quantislibet animi et corporis externarumque rerum bonis plena sit, non miserrimam iudicet? Quam tamen quicumque sic habet, ut eius usum referat ad illius finem, quam diligit ardentissime, ac fidelissime sperat, non absurde dici etiam nunc beatus potest, spe illa potius, quam re ista. Res uero ista sine spe illa, beatitudo falsa et magna miseria est: non enim ueris animi bonis utitur. Quoniam non est uera sapientia, que intentionem suam in his que prudenter discernit, gerit fortiter, cohibet temperanter, iusteque distribuit, non in illum dirigit finem, ubi erit Deus omnia in omnibus , eternitate certa et pace perfecta.



CAPUT XXI.---An secundum definitiones Scipionis, que in dialogo Ciceronis sunt, unquam fuerit Romana respublica.

1. Quapropter nunc est locus, ut quam potero breuiter ac dilucide expediam, quod in secundo huius operis libro me demonstraturum esse promisi , secundum definitiones, quibus apud Ciceronem utitur Scipio in libris de Republica, nunquam rempublicam fuisse Romanam. Breuiter enim rempublicam definit esse rem populi. Que definitio, si uera est, nunquam fuit Romana respublica: quia nunquam fuit res populi; quam definitionem uoluit esse reipublice. Populum enim esse definiuit cetum multitudinis, iuris consensu et utilitatis communione sociatum. Quid autem dicat iuris consensum, disputando explicat; per hoc ostendens geri sine iustitia non posse rempublicam: ubi ergo iustitia uera non est, nec ius potest esse. Quod enim iure fit, profecto iuste fit: quod autem fit iniuste, nec iure fieri potest. Non enim iura dicenda sunt uel putanda iniqua hominum constituta: cum illud etiam ipsi ius esse dicant, quod de iustitie fonte manauerit; falsumque esse, quod a quibusdam non recte sentientibus dici solet, id esse ius, quod ei qui plus potest, utile est  . Quocirca ubi non est uera iustitia, iuris consensu sociatus cetus hominum non potest esse, et ideo nec populus, iuxta illam Scipionis uel Ciceronis definitionem: et si non populus, nec res populi; sed  qualiscumque multitudinis, que populi nomine digna non est. Ac per hoc, si respublica res populi est, et populus non est qui consensu non sociatus est iuris, non est autem ius, ubi nulla iustitia est: procul dubio colligitur, ubi iustitia non est, non esse rempublicam. Iustitia porro ea uirtus est, que sua cuique distribuit. Que igitur iustitia est hominis, que ipsum hominem Deo uero tollit, et immundis demonibus subdit? Hoccine est sua cuique distribuere? An qui fundum aufert ei a quo emptus est, et tradit ei qui nichil in eo habet iuris, iniustus est; et qui se ipsum aufert dominanti Deo, a quo factus est, et malignis seruit spiritibus, iustus est?

2. Disputatur certe acerrime atque fortissime in eisdem ipsis de Republica libris aduersus iniustitiam pro iustitia. Et quoniam, cum prius ageretur pro iniustitie partibus contra iustitiam, et diceretur nisi per iniustitiam rempublicam stare augerique non posse; hoc ueluti ualidissimum positum erat, iniustum esse, ut homines hominibus dominantibus seruiant; quam tamen iniustitiam nisi sequatur imperiosa ciuitas, cuius est magna respublica, non eam posse prouinciis imperare: responsum est a parte iustitie, ideo iustum esse, quod talibus hominibus sit utilis seruitus, et pro utilitate eorum fieri cum recte fit, id est, cum improbis aufertur iniuriarum licentia; et domiti se melius habebunt, quia indomiti deterius se habuerunt: subditumque est, ut ista ratio firmaretur, ueluti a natura sumptum nobile exemplum, atque dictum est, Cur igitur Deus homini, animus imperat corpori, ratio libidini ceterisque uitiosis animi partibus? Plane hoc exemplo satis edoctum est, quibusdam esse utilem seruitutem; et Deo quidem ut seruiatur, utile esse omnibus. Seruiens autem Deo animus, recte imperat corpori, inque ipso animo ratio Domino Deo subdita, recte imperat libidini uitiisque ceteris. Quapropter ubi homo Deo non seruit, quid in eo putandum est esse iustitie; quandoquidem Deo non seruiens, nullo modo potest iuste animus corpori, aut humana ratio uitiis [1 1Kb] imperare? Et si in homine tali non est ulla iustitia, procul dubio nec in hominum cetu, qui ex hominibus talibus constat. Non est hic ergo iuris ille consensus, qui hominum multitudinem populum facit, cuius res dicitur esse respublica. Nam de utilitate quid dicam, cuius etiam communione sociatus cetus hominum, sicut se habet ista definitio, populus nuncupatur? Quamuis enim, si diligenter attendas, nec utilitas sit ulla uiuentium, qui uiuunt impie; sicut uiuit omnis qui non seruit Deo, seruitque demonibus, tanto magis impiis, quanto magis sibi, cum sint immundissimi spiritus, tanquam diis sacrificari uolunt: tamen quod de iuris consensu diximus, satis esse arbitror, unde appareat per hanc definitionem non esse populum, cuius respublica esse dicatur, in quo iustitia non est. Si enim dicunt non spiritibus immundis, sed diis bonis atque sanctis in sua republica seruisse Romanos; numquid eadem toties repetenda sunt, que iam satis, imo ultra quam satis est, diximus? Quis  enim ad hunc locum per superiores huius operis libros peruenit, qui dubitare adhuc possit, malis et impuris demonibus seruisse Romanos, nisi uel nimium stolidus, uel impudentissime contentiosus? Sed ut taceam quales sint, quos sacrificiis colebant; in lege ueri Dei scriptum est, Sacrificans diis eradicabitur, nisi Domino tantum . Nec bonis igitur, nec malis diis sacrificari uoluit, qui hoc cum tanta comminatione precepit.



CAPUT XXII.---An uerus sit Deus, cui Christiani seruiunt, cui soli debeat sacrificari.

Sed responderi potest: Quis iste Deus est, aut unde dignus probatur, cui deberent obtemperare Romani, ut nullum deorum preter ipsum colerent sacrificiis? Magne cecitatis est, adhuc querere quis iste sit Deus. Ipse est Deus, cuius Prophete predixerunt ista que cernimus. Ipse est Deus, a quo responsum accepit Abraham, In semine tuo benedicentur omnes gentes . Quod in Christo fieri, qui secundum carnem de illo semine exortus est, iidem ipsi qui remanserunt huius nominis inimici, uelint nolintue, cognoscunt. Ipse est Deus, cuius diuinus Spiritus per eos locutus est, quorum predicta atque completa per Ecclesiam, quam uidemus toto orbe diffusam, in libris superioribus posui. Ipse est Deus, quem uarro doctissimus Romanorum Iouem putat, quamuis nesciens quid loquatur  : quod tamen ideo commemorandum putaui, quoniam uir tante scientie nec nullum istum deum potuit existimare, nec uilem. Hunc enim eum esse credidit, quem summum putauit Deum. Postremo ipse est Deus, quem doctissimus philosophorum, quamuis Christianorum acerrimus inimicus, etiam per eorum oracula, quos deos putat, Deum magnum Porphyrius confitetur.



CAPUT XXIII.---Que Porphyrius dicat oraculis deorum responsa esse de Christo.

1. Nam in libris quos [1 1Kb] appellat, in quibus exsequitur atque conscribit rerum ad philosophiam pertinentium uelut diuina responsa  , ut ipsa uerba eius, quemadmodum ex lingua greca in latinam interpretata sunt, ponam: Interroganti, inquit, quem deum placando reuocare possit uxorem suam a Christianismo, hec ait uersibus Apollo. Deinde uerba uelut Apollinis ista sunt: Forte magis poteris in aqua impressis litteris scribere, aut adinflans [2 1Kb] pennas  leues per era ut auis uolare, quam pollute [1 1Kb] reuoces impie uxoris sensum. Pergat [2 1Kb] quomodo uult inanibus fallaciis perseuerans, et lamentationibus fallacissimis mortuum Deum cantans [3 1Kb] , quem a iudicibus recta sentientibus perditum, pessima in speciosis ferro uincta mors interfecit. Deinde post hos uersus Apollinis, qui non stante metro latine interpretati sunt, subiunxit atque ait: In his quidem tergiuersationem [4 1Kb] irremediabilis sententie eorum manifestauit, dicens quoniam Iudei suscipiunt Deum magis quam isti. Ecce ubi decolorans Christum, Iudeos preposuit Christianis, confitens quod Iudei suscipiant Deum. Sic enim exposuit uersus Apollinis, ubi a iudicibus recta sentientibus Christum dicit occisum, tanquam illis iuste iudicantibus, merito sit ille punitus. uiderit quid de Christo uates mendax Apollinis  dixerit, atque iste crediderit, aut fortasse uatem, quod non dixit, dixisse iste ipse confinxerit: quam uero sibi constet, uel ipsa oracula inter se faciat conuenire, postea uidebimus. Hic tamen Iudeos, tanquam Dei susceptores, recte dicit iudicasse de Christo, quod eum morte pessima excruciandum esse censuerint. Deus itaque Iudeorum, cui perhibet testimonium, audiendus fuit, dicens: Sacrificans diis eradicabitur, nisi Domino tantum . Sed ad manifestiora ueniamus, et audiamus quam magnum Deum dicat esse Iudeorum. Item ad ea que interrogauit Apollinem, quid melius, uerbum siue ratio, an lex; respondit, inquit, uersibus hec dicens. Ac deinde subiicit Apollinis uersus, in quibus et isti sunt, ut quantum satis est inde decerpam: In Deum uero, inquit, generatorem, et in regem ante omnia [5 1Kb]  , quem tremit et celum, et terra, atque mare, et infernorum abdita, et ipsa numina perhorrescunt: quorum lex est Pater, quem ualde sancti honorant Hebrei  . Tali oraculo dei sui Apollinis, Porphyrius tam magnum Deum dixit Hebreorum, ut eum et ipsa numina perhorrescant. Cum ergo Deus iste dixerit, Sacrificans diis eradicabitur, miror quod ipse Porphyrius non perhorruerit, et sacrificans diis eradicari non formidauerit.

2. Dicit etiam bona philosophus iste de Christo, quasi oblitus illius, de qua paulo ante locuti sumus, contumelie sue; aut quasi in somnis dii eius maledixerint  Christo, et euigilantes eum bonum esse cognouerint, digneque laudauerint. Denique tanquam mirabile aliquid atque incredibile prolaturus, Preter opinionem, inquit, profecto quibusdam uideatur esse quod dicturi sumus. Christum enim dii piissimum pronuntiauerunt et immortalem factum, et cum bona predicatione eius meminerunt: Christianos uero pollutos, inquit, et contaminatos, et errore implicatos esse dicunt; et multis talibus aduersus eos blasphemiis utuntur. Deinde subiicit uelut deorum oracula blasphemantium Christianos. Et post hec, De Christo autem, inquit, interrogantibus si est Deus, ait Hecate: Quoniam quidem immortalis anima post corpus ut incedit, nosti, a sapientia autem abscissa semper errat, uiri pietate prestantissimi est illa anima, hanc colunt aliena a se ueritate. Deinde post uerba huius quasi oraculi sua ipse contexens, Piissimum igitur uirum, inquit, eum dixit, et eius animam, sicut et aliorum piorum, post obitum immortalitate donatam [1 1Kb] , et hanc colere Christianos ignorantes [2 1Kb] . Interrogantibus autem, inquit, Cur ergo damnatus est? oraculo respondit dea, Corpus quidem debilitantibus tormentis semper oppositum est: anima autem piorum celesti sedi insidet. Illa uero anima aliis animabus fataliter dedit, quibus fata non annuerunt deorum obtinere dona, neque habere Iouis immortalis agnitionem, errore implicari. Propterea ergo diis exosi: quia quibus fato non fuit nosse Deum, nec dona a diis accipere, his fataliter dedit iste errore implicari. Ipse uero pius, et in celum, sicut pii, concessit. Itaque hunc quidem non blasphemabis, misereberis autem hominum dementiam: ex eo in eis facile precepsque periculum  .

3. Quis ita stultus est, ut non intelligat aut ab homine callido, eoque Christianis inimicissimo hec oracula fuisse conficta, aut consilio simili ab impuris demonibus ista fuisse responsa; ut scilicet, quoniam laudant Christum, propterea credantur ueraciter uituperare Christianos; atque ita, si possint, intercludant uiam salutis eterne, in qua fit quisque christianus? Sue quippe nocendi astutie milleformi sentiunt non esse contrarium [3 1Kb] , si credatur eis laudantibus Christum, dum tamen credatur etiam uituperantibus Christianos; ut eum qui utrumque crediderit, talem Christi faciant laudatorem, ne uelit esse christianus: ac sic quamuis ab illo laudatus, ab istorum tamen demonum dominatu eum non liberet Christus. Presertim quia ita laudant Christum, ut quisquis in eum talem crediderit, qualis ab eis predicatur, Christianus uerus non sit, sed Photinianus hereticus, qui tantummodo hominem, non etiam Deum nouerit Christum  : et ideo per eum saluus esse non possit, nec istorum mendaciloquorum demonum laqueos uitare uel soluere. Nos autem neque  Apollinem uituperantem Christum, neque Hecaten possumus approbare laudantem. Ille quippe tanquam iniquum Christum uult credi, quem a iudicibus recta sentientibus dicit occisum; ista, hominem piissimum, sed hominem tantum. Una est tamen et illius et huius intentio, ut nolint homines esse Christianos; quia nisi Christiani erunt, ab eorum erui potestate non poterunt. Iste uero philosophus, uel potius qui talibus aduersus Christianos quasi oraculis credunt, prius faciant, si possunt, ut inter se de ipso Christo Hecate atque Apollo concordent, eumque aut ambo condemnent, aut ambo collaudent. Quod si facere potuissent, nichilominus nos et uituperatores et laudatores Christi fallaces demones uitaremus. Cum uero eorum deus et dea inter se de Christo, ille uituperando, ista laudando dissentiant; profecto eis blasphemantibus Christianos non credunt homines, si recte ipsi sentiant.

4. Sane Christum laudans, uel Porphyrius, uel Hecate, cum dicat eum ipsum dedisse fataliter Christianis, ut implicarentur errore, causas tamen eiusdem, sicut putat, pandit erroris. Quas antequam ex uerbis eius exponam, prius quero, Si fataliter dedit Christus Christianis erroris implicationem, utrum uolens, an nolens dederit. Si uolens, quomodo iustus? si nolens, quomodo beatus? Sed iam causas ipsius audiamus erroris. Sunt, inquit, spiritus terreni minimi loco quodam [1 1Kb] malorum demonum potestati subiecti. Ab his sapientes Hebreorum, quorum unus iste etiam iehsu fuit, sicut audisti diuina Apollinis [2 1Kb] , que superius dicta sunt; ab his ergo Hebrei demonibus pessimis et minoribus spiritibus uetabant religiosos, et ipsis uacare prohibebant: uenerari autem magis celestes deos, amplius autem uenerari Deum Patrem. Hoc autem, inquit, et dii precipiunt, et in superioribus ostendimus, quemadmodum animum aduertere ad Deum monent, et illum colere ubique imperant. uerum indocti et impie nature, quibus uere fatum non concessit a diis dona obtinere, neque habere Iouis immortalis notionem, non audientes et deos et diuinos uiros, deos quidem omnes recusauerunt, prohibitos autem demones et hos non odisse, sed reuereri. Deum autem simulantes colere [3 1Kb] , ea sola per que Deus adoratur, non agunt. Nam Deus quidem, utpote omnium Pater, nullius indiget: sed nobis est bene, cum eum per iustitiam et castitatem aliasque uirtutes adoramus, ipsam uitam precem ad ipsum facientes, per imitationem et inquisitionem de ipso. Inquisitio enim purgat, inquit: imitatio deificat affectionem ad ipsum operando. Bene quidem predicauit Deum Patrem, et quibus sit colendus moribus dixit. Quibus preceptis prophetici Libri pleni sunt Hebreorum, quando sanctorum uita siue uituperatur [4 1Kb] , siue  laudatur. Sed in Christianis tantum errat, aut tantum calumniatur, quantum uolunt demones, quos opinatur deos, quasi cuiquam difficile sit recolere, que turpia, que dedecora erga deorum obsequium in theatris agebantur et templis; et attendere que legantur, dicantur, audiantur in ecclesiis, uel Deo uero quid offeratur; et hinc intelligere ubi edificium, et ubi ruina sit morum. Quis autem huic dixit uel inspirauit, nisi diabolicus spiritus, tam uanum apertumque mendacium, quod demones ab Hebreis coli prohibitos reuereantur potius, quam oderint Christiani? Sed Deus ille quem coluerunt sapientes Hebreorum, etiam celestibus sanctis Angelis et uirtutibus Dei, quos beatissimos tanquam ciues in hac nostra peregrinatione mortali ueneramur et amamus, sacrificari uetat, intonans in lege sua, quam dedit populo suo Hebreo, et ualde minaciter dicens, Sacrificans diis eradicabitur. Et ne quisquam putaret demonibus pessimis terrenisque spiritibus, quos iste dicit minimos uel minores, ne sacrificetur esse preceptum; quia et ipsi in Scripturis sanctis dicti sunt dii, non Hebreorum, sed gentium; quod euidenter in Psalmo Septuaginta interpretes posuerunt, dicentes, Quo niam omnes dii gentium demonia : ne quis ergo putaret istis quidem demoniis prohibitum, celestibus autem uel omnibus, uel aliquibus sacrificari esse permissum, mox addidit, nisi Domino soli, id est, nisi Domino tantum: ne forte in eo quod ait, nisi Domino soli, Dominum solem credat esse quispiam, cui sacrificandum putat [1 1Kb] : quod non ita esse intelligendum, in Scripturis grecis facillime reperitur.

5. Deus igitur Hebreorum, cui tam magnum tantus etiam iste philosophus perhibet testimonium, legem dedit Hebreo populo suo, hebreo sermone conscriptam, non obscuram et incognitam, sed omnibus iam gentibus diffamatam, in qua lege scriptum est, Sacrificans diis eradicabitur, nisi Domino tantum. Quid opus est in hac eius lege, eiusque Prophetis de hac re multa perquirere? Imo non perquirere, non enim abstrusa uel rara sunt; sed aperta et crebra colligere, et in hac disputatione mea ponere: quibus luce clarius apparet [2 1Kb] , nulli omnino nisi tantum sibi Deum uerum et summum uoluisse sacrificari. Ecce hoc unum breuiter, imo granditer, minaciter, sed ueraciter dictum ab illo Deo, quem tam excellenter [3 1Kb] eorum doctissimi predicant, audiatur, timeatur, impleatur, ne inobedientes eradicatio consequatur. Sacrificans, inquit, diis eradicabitur, nisi Domino tantum: non quo rei egeat alicuius, sed quia nobis expedit ut res eius simus. Hinc [4 1Kb] enim canitur in sacris  Litteris Hebreorum: Dixi Domino, Deus meus es tu, quoniam bonorum meorum non eges . Huius autem preclarissimum atque optimum sacrificium nos ipsi sumus, hoc est [1 1Kb] ciuitas eius, cuius rei mysterium celebramus oblationibus nostris, que fidelibus note sunt, sicut in libris precedentibus disputauimus . Cessaturas enim uictimas, quas in umbra futuri offerebant Iudei, et unum sacrificium gentes a solis ortu usque ad occasum, sicut iam fieri cernimus oblaturas, per Prophetas Hebreos oracula increpuere diuina: ex quibus quantum satis uisum est, nonnulla protulimus, et huic iam operi aspersimus. Quapropter ubi non est ista iustitia, ut secundum suam gratiam ciuitati obedienti Deus imperet unus et summus, ne cuiquam sacrificet, nisi tantum sibi; et per hoc in omnibus hominibus ad eamdem ciuitatem pertinentibus atque obedientibus Deo, animus etiam corpori, atque ratio uitiis, ordine legitimo fideliter imperet; ut quemadmodum iustus unus, ita cetus populusque iustorum uiuat ex fide, que operatur per dilectionem, qua homo diligit Deum, sicut diligendus est Deus, et proximum sicut semetipsum: ubi ergo non est ista iustitia, profecto non est cetus hominum iuris consensu et utilitatis communione sociatus. Quod si non est, utique populus non est, si uera est hec populi definitio. Ergo nec respublica est: quia res populi non est, ubi ipse populus non est.



CAPUT XXIu.---Qua definitione constet populi et reipublice nuncupationem recte sibi non solum Romanos, sed etiam regna alia uindicare.

Si autem populus non isto, sed alio definiatur modo, uelut si dicatur, Populus est cetus multitudinis rationalis, rerum quas diligit concordi communione sociatus: profecto ut uideatur qualis quisque populus sit, illa sunt intuenda que diligit. Quecumque tamen diligat, si cetus est multitudinis, non pecorum, sed rationalium creaturarum, et eorum que diligit concordi communione sociatus est, non absurde populus nuncupatur; tanto utique melior, quanto in melioribus; tantoque deterior, quanto est in deterioribus concors. Secundum istam definitionem nostram Romanus populus, populus est; et res eius sine dubitatione respublica. Quid autem primis temporibus suis, quidue sequentibus populus ille dilexerit, et quibus moribus ad cruentissimas seditiones, atque inde ad socialia atque ciuilia bella perueniens, ipsam concordiam, que salus quodammodo est populi, ruperit atque corruperit, testatur historia: de qua in precedentibus libris multa posuimus. Nec ideo tamen uel ipsum non esse populum, uel eius rem dixerim non esse rempublicam, quamdiu manet qualiscumque rationalis multitudinis cetus, rerum quas diligit concordi communione sociatus. Quod autem de isto populo et de ista republica dixi, hoc de Atheniensium uel quorumcumque Grecorum, hoc de Aegyptiorum, noc de illa priore Babylone Assyriorum, quando in  rebus suis publicis imperia uel parua uel magna tenuerunt, et de alia quacumque aliarum gentium intelligar dixisse atque sensisse. Generaliter quippe ciuitas impiorum, cui non imperat Deus obedienti sibi, ut sacrificium non offerat, nisi tantummodo sibi, et per hoc in illa et animus corpori, ratioque uitiis recte ac fideliter imperet, caret iustitie ueritate.



CAPUT XXu.---Quod non possint ibi uere esse uirtutes, ubi non est uera religio.

Quamlibet enim uideatur animus corpori, et ratio uitiis laudabiliter imperare; si Deo animus et ratio ipsa non seruit, sicut sibi seruiendum esse ipse Deus precepit, nullo modo corpori uitiisque recte imperat. Nam qualis corporis atque uitiorum potest esse mens domina, ueri Dei nescia, nec eius imperio subiugata, sed uitiosissimis demonibus corrumpentibus prostituta? Proinde uirtutes, quas sibi habere uidetur, per quas imperat corpori et uitiis ad quodlibet adipiscendum uel tenendum, nisi ad Deum retulerit, etiam ipse uitia sunt potius quam uirtutes. Nam licet a quibusdam tunc uere et honeste putentur esse uirtutes, cum ad se ipsas referuntur, nec propter aliud expetuntur; etiam tunc inflate ac superbe sunt: et ideo non uirtutes, sed uitia [1 1Kb] iudicanda sunt  . Sicut enim non est a carne, sed super carnem, quod carnem facit uiuere: sic non est ab homine, sed super hominem, quod hominem facit beate uiuere; nec solum hominem, sed etiam quamlibet Potestatem uirtutemque celestem.



CAPUT XXuI.---De pace populi alienati a Deo, qua utitur ad pietatem populus Dei, dum in hoc peregrinus est mundo.

Quocirca ut uita carnis anima est, ita beata uita hominis Deus est, de quo dicunt sacre Littere Hebreorum, Beatus populus, cuius est Dominus Deus ipsius . Miser igitur populus ab isto alienatus Deo. Diligit tamen ipse etiam quamdam pacem suam non improbandam, quam quidem non habebit in fine, quia non ea bene utitur ante finem. Hanc autem ut interim habeat in hac uita, nostra [2 1Kb] etiam interest: quoniam quamdiu permixte sunt ambe ciuitates, utimur et nos pace Babylonis: ex qua ita per fidem populus Dei liberatur, ut apud hanc interim peregrinetur. Propter quod et Apostolus admonuit Ecclesiam, ut oraret pro regibus eius atque sublimibus, addens et dicens, ut quietam et tranquillam uitam agamus cum omni pietate et caritate [3 1Kb] . Et propheta Ieremias cum populo Dei ueteri uenturam [4 1Kb] prenuntiaret captiuitatem, et diuinitus imperaret ut obedienter in Babyloniam irent, Deo suo etiam ista patientia seruientes, monuit et ipse ut oraretur  pro illa, dicens, quia in eius est pace pax uestra , utique interim temporalis, que bonis malisque communis est.



CAPUT XXuII.---De pace seruientium Deo, cuius perfecta tranquillitas in hac temporali uita non potest apprehendi.

Pax autem nostra propria, et hic est cum Deo per fidem, et in eternum erit cum illo per speciem. Sed hic siue illa communis, siue nostra propria, talis est pax, ut solatium miserie sit potius quam beatitudinis gaudium. Ipsa quoque nostra iustitia, quamuis uera sit propter ueri boni finem [1 1Kb] , ad quem refertur, tamen tanta est in hac uita, ut potius peccatorum remissione constet, quam perfectione uirtutum  . Testis est oratio totius ciuitatis Dei, que peregrinatur in terris. Per omnia quippe membra sua clamat ad Deum, Dimitte nobis debita nostra, sicut et nos dimittimus debitoribus nostris . Nec pro eis est efficax hec oratio, quorum fides sine operibus mortua est : sed pro eis quorum fides per dilectionem operatur . Quia enim Deo quidem subdita, in hac tamen conditione mortali, et corpore corruptibili quod aggrauat animam , non perfecte uitiis imperat ratio, ideo necessaria est iustis talis oratio. Nam profecto quanquam imperetur, nequaquam sine conflictu uitiis imperatur. Et utique subrepit aliquid in hoc loco infirmitatis etiam bene confligenti, siue hostibus talibus uictis subditisque dominanti, unde, si non facili operatione, certe labili locutione aut uolatili cogitatione peccetur. Et ideo quamdiu uitiis imperatur, plena pax non est: quia et illa que resistunt, periculoso debellantur prelio; et illa que uicta sunt, nondum securo triumphantur otio, sed adhuc sollicito premuntur imperio. In his ergo tentationibus, de quibus omnibus in diuinis eloquiis breuiter dictum est, Numquid non tentatio est uita humana super terram ? quis ita uiuere se presumat, ut dicere Deo, Dimitte nobis debita nostra, non necesse habeat, nisi homo elatus? Nec uero magnus, sed inflatus ac tumidus, cui per iustitiam resistit qui gratiam largitur humilibus. Propter quod scriptum est: Deus superbis resistit,  humilibus autem dat gratiam . Hic itaque in unoquoque iustitia est, ut obedienti Deus homini, animus corpori, ratio autem uitiis etiam repugnantibus imperet, uel subigendo, uel resistendo; atque ut ab ipso Deo petatur et meritorum gratia, et uenia delictorum, ac de acceptis bonis gratiarum actio persoluatur. In illa uero pace finali, quo referenda, et cuius adipiscende causa habenda est ista iustitia, quoniam sanata immortalitate atque incorruptione natura uitia non habebit, nec unicuique nostrum uel ab alio uel a se ipso quidquam repugnabit, non opus erit ut ratio uitiis, que nulla erunt, imperet: sed imperabit Deus homini, animus corpori; tantaque obediendi ibi erit suauitas et facilitas, quanta uiuendi regnandique felicitas. Et hoc illic in omnibus [1 1Kb] atque in singulis eternum erit, eternumque esse certum erit: et ideo pax beatitudinis huius, uel beatitudo pacis huius, summum bonum erit.



CAPUT XXuIII.---In quem finem uenturus sit exitus impiorum.

Eorum autem qui non pertinent ad istam ciuitatem Dei, erit et contrario miseria sempiterna, que etiam secunda mors dicitur : quia nec anima ibi uiuere dicenda est, que a uita Dei alienata erit; nec corpus, quod eternis doloribus subiacebit. Ac per hoc ideo durior ista secunda mors erit, quia finiri morte non poterit. Sed quoniam sicut miseria beatitudini, et mors uite, ita bellum paci uidetur esse contrarium; merito queritur, sicut pax in bonorum finibus predicata est atque laudata, quod uel quale bellum in finibus malorum e contrario possit intelligi. uerum qui hoc querit, attendat quid in bello noxium perniciosumque sit, et uidebit nichil aliud esse, quam inter se rerum aduersitatem atque conflictum. Quod igitur bellum grauius et amarius cogitari potest, quam ubi uoluntas sic aduersa est passioni, et passio uoluntati, ut nullius earum uictoria tales inimicitie finiantur; et ubi sic confligit cum ipsa natura corporis uis doloris, ut neutrum alteri cedat? Hic enim quando contingit iste conflictus, aut dolor uincit, et sensum mors adimit; aut natura uincit [2 1Kb] , et dolorem sanitas tollit. Ibi autem et dolor permanet, ut affligat; et natura perdurat, ut sentiat: quia utrumque ideo non deficit, ne pena deficiat. Ad hos autem fines bonorum et malorum, illos expetendos, istos cauendos, quoniam per iudicium transibunt ad illos boni, ad istos mali; de hoc iudicio, quantum Deus donauerit, in consequenti uolumine disputabo.



LIBER uIGESIMUS. De iudicio nouissimo, deque testimoniis cum Noui, tum ueteris Instrumenti, quibus denuntiatur futurum.



CAPUT PRIMUM.---Quod quamuis omni tempore Deus iudicet, in hoc tamen libro de nouissimo eius iudicio sit proprie disputandum.


1. De die ultimi iudicii Dei, quod ipse donauerit,  locuturi, eumque asserturi aduersus impios et incredulos, tanquam in edificii fundamento prius ponere testimonia diuina debemus. Quibus qui nolunt credere, humanis ratiunculis falsis atque fallacibus contrauenire  conantur, ad hoc ut aut aliud significare contendant quod adhibetur testimonium de Litteris sacris, aut omnino diuinitus esse dictum negent. Nam nullum existimo esse mortalium, qui cum ea, sicut dicta sunt, intellexerit, et a summo ac uero Deo per animas sanctas dicta esse crediderit, non eis cedat atque consentiat: siue id etiam ore fateatur, siue aliquo uitio fateri erubescat, aut metuat; uel etiam peruicacia simillima insanie, id quod falsum esse nouit aut credit, contra id quod uerum esse nouit aut credit, etiam contentiosissime defendere moliatur.

2. Quod ergo in confessione ac professione tenet omnis Ecclesia Dei ueri, Christum de celo esse uenturum ad uiuos ac mortuos iudicandos, hunc diuini iudicii ultimum diem dicimus, id est, nouissimum tempus. Nam per quot dies hoc iudicium tendatur, incertum est: sed Scripturarum more sanctarum diem poni solere pro tempore, nemo qui illas litteras quamlibet negligenter legerit, nescit. Ideo autem cum diem iudicii Dei dicimus, addimus ultimum uel nouissimum; quia et nunc iudicat, et ab humani generis initio iudicauit, dimittens de paradiso, et a ligno uite separans primos homines peccati magni perpetratores: imo etiam quando angelis peccantibus non pepercit , quorum princeps homines a se ipso subuersus [1 1Kb] inuidendo subuertit, procul dubio iudicauit. Nec sine illius alto iustoque iudicio, et in hoc erio celo, et in terris, et demonum et hominum miserrima est uita, erroribus erumnisque plenissima. uerum etsi nemo peccasset, non sine bono rectoque iudicio uniuersam rationalem creaturam perseuerantissime sibi Domino suo coherentem in eterna beatitudine retineret. Iudicat etiam, non solum uniuersaliter de genere demonum atque hominum, ut miseri sint propter primorum meritum peccatorum; sed etiam de singulorum operibus propriis, que gerunt arbitrio uoluntatis. Nam et demones ne torqueantur, precantur : nec utique iniuste uel parcitur eis, uel pro sua quique improbitate torquentur. Et homines plerumque aperte, semper occulte, luunt pro suis factis diuinitus penas, siue in hac uita, siue post mortem: quamuis nullus hominum agat recte, nisi diuino adiuuetur auxilio; nullus demonum aut hominum agat inique, nisi diuino eodemque iustissimo iudicio permittatur. Sicut enim ait Apostolus, Non est iniquitas apud Deum ; et, sicut ipse alibi dicit, Inscrutabilia sunt iudicia Dei, et inuestigabiles uie eius . Non igitur in hoc libro de illis primis, nec de istis mediis Dei iudiciis, sed de ipso nouissimo iudicio, quantum ipse tribuerit, disputabo, quando Christus de celo uenturus est uiuos iudicaturus et mortuos. Iste quippe dies iudicii proprie iam uocatur, eo quod nullus ibi erit imperite querele locus, cur iniustus ille sit felix, et cur ille iustus infelix. Omnium namque tunc nonnisi bonorum uera et plena felicitas, et omnium nonnisi malorum digna et summa infelicitas apparebit.



CAPUT II.---De uarietate rerum humanarum, cui non potest dici deesse iudicium Dei, quamuis nequeat uestigari.


Nunc autem et mala equo animo ferre discimus, que patiuntur et boni; et bona non magnipendere, que adipiscuntur et mali. Ac per hoc etiam in his rebus, in quibus non apparet diuina iustitia, salutaris est diuina doctrina. Nescimus enim quo iudicio Dei bonus ille sit pauper, malus ille sit diues: iste gaudeat, quem pro suis perditis moribus cruciari debuisse meroribus arbitramur; contristetur ille, quem uita laudabilis gaudere debuisse persuadet: exeat de iudicio non solum inultus, uerum etiam damnatus innocens, aut iniquitate iudicis pressus, aut falsis obrutus testimoniis; e contrario scelestus aduersarius eius non solum impunitus, uerum etiam uindicatus insultet: impius optime ualeat, pius languore tabescat: latrocinentur sanissimi iuuenes; et qui nec uerbo quemquam ledere potuerunt, diuersa morborum atrocitate affligantur infantes: utilis rebus humanis immatura morte rapiatur; et qui uidentur nec nasci debuisse, diutissime insuper uiuant: plenus criminibus sublimetur honoribus, et hominem sine querela tenebre ignobilitatis abscondant: et cetera huiusmodi, que quis colligit, quis enumerat? Que si haberent in ipsa uelut absurditate constantiam, ut in hac uita, in qua homo, sicut sacer Psalmus eloquitur, uanitati similis factus est, et dies eius uelut umbra pretereunt , nonnisi mali adipiscerentur transitoria bona ista atque terrena, nec nisi boni talia paterentur mala, posset hoc referri ad iudicium iustum Dei, uel etiam benignum; ut qui non erant assecuturi bona eterna, que faciunt beatos, temporalibus uel deciperentur pro malitia sua, uel pro Dei misericordia consolarentur bonis; et qui non erant passuri eterna tormenta, temporalibus uel pro suis quibuscumque et quantuliscumque peccatis affligerentur, uel propter implendas uirtutes exercerentur malis. Nunc uero quando non solum in malo sunt boni, et in bono mali, quod uidetur iniustum; uerum etiam plerumque et malis mala eueniunt, et bonis bona proueniunt: magis inscrutabilia fiunt iudicia Dei , et inuestigabiles uie illius. Quamuis ergo nesciamus quo iudicio Deus ista uel faciat, uel fieri sinat, apud quem summa uirtus est et summa sapientia, summa [1 1Kb] iustitia, nulla infirmitas, nulla temeritas, nulla iniquitas: salubriter tamen discimus non magnipendere seu bona, seu mala, que uidemus esse bonis malisque communia; et illa bona querere, que bonorum, atque illa mala maxime fugere, que propria sunt malorum. Cum uero ad illud Dei iudicium uenerimus, cuius tempus iam proprie dies iudicii, et aliquando dies Domini nuncupatur; non solum quecumque tunc iudicabuntur, uerum etiam quecumque ab initio iudicata, et quecumque usque ad illud tempus adhuc iudicanda sunt, apparebunt esse iustissima. Ubi hoc quoque manifestabitur, quam iusto iudicio Dei fiat, ut nunc tam multa ac pene omnia iusta iudicia Dei sensus mentesque mortalium  lateant; cum tamen in hac re piorum fidem non lateat, iustum esse quod latet.



CAPUT III.---Quid in libro Ecclesiaste Salomon de his que in hac uita et bonis et malis sunt communia, disputarit.

Nempe Salomon, sapientissimus rex Isrel, qui regnauit in Ierusalem, librum qui uocatur Ecclesiastes, et a Iudeis quoque habetur in sacrarum canone Litterarum, sic exorsus est: uanitas uanitantium [1 1Kb] , dixit Ecclesiastes; uanitas uanitantium, et omnia uanitas. Que homini abundantia in omni labore suo, quo laborat sub sole ? Et cum ex hac sententia connecteret cetera, commemorans erumnas erroresque uite huius, et uanescentes interea temporum lapsus, ubi nichil solidum, nichil stabile retinetur; in ea rerum uanitate sub sole, illud etiam deplorat quodammodo, quod cum sit abundantia sapientie super insipientiam, sicut abundantia lucis super tenebras, sapientisque oculi sint in capite ipsius, et stultus in tenebris ambulet; unus tamen incursus incurrat omnibus , utique in hac uita que sub sole agitur: significans uidelicet ea mala, que bonis et malis uidemus esse communia. Dicit etiam illud, quod et boni patiantur mala, tanquam mali sint, et mali tanquam boni sint, adipiscantur bona, ita loquens: Est, inquit, uanitas, que facta est super terram; quia sunt iusti, super quos uenit sicut factum impiorum; et sunt impii, super quos uenit sicut factum iustorum. Dixi quoniam hoc quoque uanitas . In hac uanitate, cui, quantum satis uisum est, intimande totum istum librum uir sapientissimus deputauit, non utique ob aliud, nisi ut eam uitam desideremus, que uanitatem non habet sub hoc sole, sed ueritatem sub illo qui fecit hunc solem: in hac ergo uanitate, numquid nisi iusto Dei rectoque iudicio similis eidem uanitati factus uanesceret homo? In diebus tamen uanitatis sue interest plurimum, utrum resistat, an obtemperet ueritati, et utrum sit expers uere pietatis, an particeps: non propter uite huius uel bona acquirenda, uel mala uitanda uanescendo transeuntia; sed propter futurum iudicium, per quod erunt et bonis bona, et malis mala, sine fine mansura. Denique iste sapiens hunc librum sic conclusit, ut diceret, Deum time, et mandata eius custodi; quia hoc est omnis homo: quia omne hoc opus Deus adducet in iudicium in omni despecto, siue bonum, siue malum . Quid breuius, uerius, salubrius dici potuit? Deum, inquit, time, et mandata eius custodi; quia hoc est omnis homo. Quicumque enim est, hoc est, custos utique mandatorum Dei: quoniam qui hoc non est, nichil est. Non enim ad ueritatis imaginem reformatur, remanens in similitudine uanitatis. Quia omne hoc opus, id est, quod ab homine fit in hac uita, siue bonum, siue malum, Deus adducet in iudicium, in omni despecto, id est, in omni etiam qui contemptibilis hic uidetur, et ideo nec uidetur: quoniam Deus et ipsum uidet, nec eum  despicit, nec cum iudicat preterit.



CAPUT Iu.---Quod ad disserendum de nouissimo iudicio Dei, Noui primum Testamenti, ac deinde ueteris testimonia prolaturus sit.

Huius itaque ultimi iudicii Dei testimonia de Scripturis sanctis que ponere institui, prius eligenda sunt de libris Instrumenti Noui, postea de ueteris. Quamuis enim uetera priora sint tempore, noua tamen anteponenda sunt dignitate; quoniam illa uetera preconia sunt nouorum. Noua igitur ponentur prius, que ut firmius probemus, assumentur et uetera. In ueteribus habentur Lex et Prophete [1 1Kb] , in nouis Euangelium et apostolice Littere. Ait autem Apostolus, Per legem enim cognitio peccati. Nunc autem sine lege iustitia Dei manifestata est, testificata per Legem et Prophetas: iustitia autem Dei, per fidem Iesu Christi in omnes qui credunt [2 1Kb] . Hec iustitia Dei ad nouum pertinet Testamentum, et testimonium habet a ueteribus Libris, hoc est, a Lege et Prophetis. Prius ergo ipsa causa ponenda est, et postea testes introducendi. Hunc et ipse iehsu Christus ordinem seruandum esse demonstrans, Scriba, inquit, eruditus in regno Dei, similis est uiro patrifamilias, proferenti de thesauro suo noua et uetera . Non dixit, uetera et noua: quod utique dixisset, nisi maluisset meritorum ordinem seruare quam temporum.



CAPUT u.---Quibus sententiis Domini Saluatoris diuinum iudicium futurum in fine seculi declaretur.

1. Ergo ipse Saluator cum obiurgaret ciuitates, in quibus uirtutes magnas fecerat, neque crediderant, et eis alienigenas anteponeret, uerumtamen, inquit, dico uobis, Tyro et Sidoni remissius erit in die iudicii quam uobis. Et paulo post alteri ciuitati, Amen, inquit, dico uobis, quia terre Sodomorum remissius erit in die iudicii quam tibi . Hic euidentissime predicat diem iudicii esse uenturum. Et alio loco, uiri Niniuite, inquit, surgent in iudicio cum generatione ista, et condemnabunt eam; quia penitentiam egerunt in predicatione Ione, et ecce plus quam Iona hic. Regina Austri surget in iudicio cum generatione ista, et condemnabit eam; quia uenit a finibus terre audire sapientiam Salomonis, et ecce plus quam Salomon hic . Duas hoc loco res discimus, et uenturum esse iudicium, et cum mortuorum resurrectione uenturum. De Niniuitis enim et regina Austri quando ista dicebat, de mortuis sine dubio loquebatur, quos tamen in die iudicii resurrecturos esse predixit. Nec ideo dixit, condemnabunt, quia ipsi iudicabunt: sed quia ex ipsorum comparatione isti merito damnabuntur.

2. Rursus alio loco, cum de hominum bonorum et malorum nunc permixtione, postea separatione, que utique die iudicii futura est, loqueretur, adhibuit similitudinem de tritico seminato et superseminatis zizaniis, eamque suis exponens discipulis: Qui seminat,  inquit, bonum semen, est Filius hominis: ager autem est mundus [1 1Kb] : bonum uero semen hi sunt filii regni; zizania autem filii sunt nequam: inimicus autem qui seminauit ea, est diabolus: messis autem consummatio seculi est, messores uero Angeli sunt. Sicut ergo colliguntur zizania, et igni comburuntur; sic erit in consummatione seculi. Mittet Filius hominis Angelos suos, et colligent de regno eius omnia scandala, et eos qui faciunt iniquitatem, et mittent eos in caminum ignis: ibi erit fletus et stridor dentium. Tunc iusti fulgebunt sicut sol in regno Patris eorum. Qui habet aures audiendi, audiat . Hic quidem iudicium uel diem iudicii non nominauit, sed multo eum clarius ipsis rebus expressit, et in fine seculi futurum esse predixit.

3. Item discipulis suis: Amen, inquit, dico uobis, quod uos qui secuti estis me, in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Hic discimus cum suis discipulis iudicaturum Iesum. Unde et alibi Iudeis dixit: Si ego in Beelzebub eiicio demonia, filii uestri in quo eiiciunt? Ideo ipsi iudices uestri erunt . Nec quoniam super duodecim sedes sessuros esse ait, duodecim solos homines cum illo iudicaturos putare debemus. Duodenario quippe numero, uniuersa quedam significata est iudicantium multitudo, propter duas partes numeri septenarii, quo significatur plerumque uniuersitas: que due partes, id est tria et quatuor, altera per alteram multiplicate duodecim faciunt. Nam et quatuor ter, et tria quater duodecim sunt: et si qua alia huius duodenarii numeri, que ad hoc ualeat, ratio reperitur  . Alioquin quoniam in locum Iude traditoris apostolum Matthiam legimus ordinatum ; apostolus Paulus, qui plus illis omnibus laborauit , ubi ad iudicandum sedeat non habebit: qui profecto cum aliis sanctis ad numerum iudicum se pertinere demonstrat, cum dicit, Nescitis quia angelos iudicabimus ? De ipsis quoque iudicandis in hoc numero duodenario similis causa est. Non enim quia dictum est, iudicantes duodecim tribus Isrel, tribus Leui, que tertia decima est, ab eis iudicanda non erit, aut solum illum populum, non etiam ceteras gentes iudicabunt. Quod autem ait, in regeneratione, procul dubio mortuorum resurrectionem nomine uoluit regenerationis intelligi. Sic enim caro nostra regenerabitur per incorruptionem, quemadmodum est anima nostra regenerata per fidem.

4. Multa pretereo, que de ultimo iudicio ita dici uidentur, ut diligenter considerata reperiantur ambigua, uel magis ad aliud pertinentia; siue scilicet ad eum Saluatoris aduentum, quo per totum hoc tempus in Ecclesia sua uenit, hoc est, in membris suis, particulatim atque paulatim, quoniam tota corpus est eius; siue ad excidium terrene Ierusalem: quia et de illo cum loquitur, plerumque sic loquitur, tanquam de fine seculi atque de illo die iudicii nouissimo et  magno loquatur; ita ut dignosci non possit omnino, nisi ea que apud tres euangelistas, Mattheum, Marcum, et Lucam de hac re similiter dicta sunt, inter se omnia conferantur. Quedam quippe alter obscurius, alter explicat planius; ut ea que ad unam rem pertinentia dicuntur, appareat unde dicantur. Quod facere utcumque curaui in quadam epistola, quam rescripsi ad beate memorie uirum Hesychium, Salonitane urbis episcopum, cuius epistole titulus est, de Fine seculi .

5. Proinde iam illud hic dicam, quod in Euangelio secundum Mattheum de separatione bonorum et malorum legitur per iudicium presentissimum atque nouissimum Christi. Cum autem uenerit, inquit, Filius hominis in maiestate sua, et omnes Angeli cum eo, tunc sedebit super sedem maiestatis sue, et congregabuntur ante eum omnes gentes, et separabit eos ab inuicem, sicut pastor segregat oues ab hedis: et statuet oues quidem a dextris suis, hedos autem a sinistris. Tunc dicet Rex his, qui a dextris eius erunt, uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare; sitiui, et dedistis mihi bibere; hospes eram, et collegistis me; nudus, et cooperuistis me; infirmus, et uisitastis me; in carcere eram, et uenistis ad me. Tunc respondebunt ei iusti, dicentes: Domine, quando uidimus te esurientem, et pauimus; sitientem, et dedimus tibi potum? Quando autem te uidimus hospitem, et collegimus te; aut nudum, et cooperuimus te? Aut quando te uidimus infirmum, aut in carcere, et uenimus ad te? Et respondens Rex dicet illis, Amen dico uobis, quamdiu fecistis uni de his fratribus meis minimis, mihi fecistis. Tunc dicet, inquit, et his qui a sinistris erunt: Discedite a me, maledicti, in ignem eternum, qui paratus est diabolo et angelis eius. Deinde similiter etiam his enumerat, quod illa non fecerint, que dextros fecisse memorauit. Similiterque interrogantibus, quando eum uiderint in horum indigentia constitutum: quod minimis suis factum non est, sibi factum non fuisse respondet; sermonemque concludens, Et hi, inquit, in supplicium eternum ibunt, iusti autem in uitam eternam . Ioannes uero euangelista apertissime narrat eum in resurrectione mortuorum futurum predixisse iudicium. Cum enim dixisset, Neque enim Pater iudicat quemquam, sed iudicium omne dedit Filio, ut omnes honorificent Filium, sicut honorificant Patrem: qui non honorificat Filium, non honorificat Patrem, qui misit illum: protinus addidit, Amen, amen dico uobis, quia qui uerbum meum audit, et credit ei qui me misit, habet uitam eternam; et in iudicium non ueniet, sed transiit [1 1Kb] a morte in uitam . Ecce hic dixit fideles suos in iudicium non uenire. Quomodo ergo per iudicium separabuntur a malis, et ad eius dexteram stabunt, nisi quia hoc loco iudicium pro damnatione posuit? In tale quippe iudicium non uenient, qui  audiunt uerbum eius, et credunt ei qui misit illum.



CAPUT uI.---Que sit prima resurrectio, que secunda.

1. Deinde adiungit, et dicit: Amen, amen dico uobis quia uenit hora, et nunc est, quando mortui audient uocem Filii Dei; et qui audierint, uiuent. Sicut enim Pater habet uitam in semetipso, sic dedit et Filio habere uitam in semetipso . Nondum de secunda resurrectione, id est corporum, loquitur, que in fine futura est; sed de prima, que nunc est. Hanc quippe ut distingueret, ait, uenit hora, et nunc est. Non autem ista corporum, sed animarum est. Habent enim et anime mortem suam in impietate atque peccatis: secundum quam mortem mortui sunt, de quibus idem Dominus ait, Sine mortuos sepelire mortuos suos ; ut scilicet in anima mortui, in corpore mortuos sepelirent. Propter istos ergo impietate et iniquitate in anima mortuos, uenit, inquit, hora, et nunc est, quando mortui audient uocem Filii Dei; et qui audierint, uiuent. Qui audierint dixit, qui obedierint, qui crediderint, et usque in finem perseuerauerint. Nec fecit hic ullam differentiam bonorum et malorum. Omnibus enim bonum est audire uocem eius, et uiuere, ad uitam pietatis ex impietatis morte transeundo [1 1Kb] . De qua morte ait apostolus Paulus, Ergo omnes mortui sunt, et pro omnibus mortuus est [2 1Kb] , ut qui uiuunt, iam non sibi uiuant, sed ei qui pro ipsis mortuus est, et resurrexit . Omnes itaque mortui sunt in peccatis, nemine prorsus excepto, siue originalibus, siue etiam uoluntate additis, uel ignorando, uel sciendo nec faciendo quod iustum est: et pro omnibus mortuis uiuus mortuus est unus, id est, nullum habens omnino peccatum: ut qui per remissionem peccatorum uiuunt, iam non sibi uiuant, sed ei qui pro omnibus [3 1Kb] mortuus est propter peccata nostra, et resurrexit propter iustificationem nostram; ut credentes in eum qui iustificat impium, ex impietate iustificati, tanquam ex morte uiuificati, ad primam resurrectionem, que nunc est [4 1Kb] , pertinere possimus. Ad hanc enim primam non pertinent, nisi qui beati erunt in eternum: ad secundam uero, de qua mox locuturus est, et beatos pertinere docebit, et miseros. Ista est misericordie, illa iudicii. Propter quod in Psalmo scriptum est: Misericordiam et iudicium cantabo tibi, Domine .

2. De quo iudicio consequenter adiunxit, atque ait: Et potestatem dedit ei iudicium facere, quia Filius hominis est. Hic ostendit, quod in ea carne ueniet iudicaturus, in qua uenerat iudicandus. Ad hoc enim ait, quoniam Filius hominis est. Ac deinde subiungens  unde agimus: Nolite, inquit, mirari hoc, quia ueniet [1 1Kb] hora, in qua omnes qui in monumentis sunt, audient uocem eius [2 1Kb] ; et procedent qui bona fecerunt, in resurrectionem uite; qui uero mala egerunt, in resurrectionem iudicii . Hoc est illud iudicium, quod paulo ante, sicut nunc, pro damnatione posuerat, dicens, Qui uerbum meum audit, et credit ei qui misit me, habet uitam eternam, et in iudicium non ueniet, sed transiit a morte in uitam : id est, pertinendo ad primam resurrectionem, qua nunc transitur a morte ad uitam, in damnationem non ueniet, quam significauit appellatione iudicii, sicut etiam hoc loco, ubi ait, Qui uero mala egerunt, in resurrectionem iudicii, id est, damnationis. Resurgat ergo in prima, qui non uult in secunda resurrectione damnari. uenit enim hora, et nunc est, quando mortui audient uocem Filii Dei; et qui audierint, uiuent , id est, in damnationem non uenient, que secunda mors dicitur: in quam mortem, post secundam, que corporum futura est, resurrectionem, precipitabuntur, qui in prima, que animarum est, non resurgunt. ueniet enim hora , quando omnes qui in monumentis sunt, audient uocem eius, et procedent . Non dixit quemadmodum in prima, et qui audierint, uiuent. Non enim omnes uiuent, ea scilicet uita, que quoniam beata est, sola uita dicenda est. Nam utique non sine qualicumque uita possent audire, et de monumentis resurgente carne procedere. Quare autem non omnes uiuent, in eo quod sequitur, docet: Qui bona, inquit, fecerunt, in resurrectionem uite, hi sunt qui uiuent: qui uero mala egerunt, in resurrectionem iudicii, hi sunt qui non uiuent; quia secunda morte morientur. Mala quippe egerunt, quoniam male uixerunt: male autem uixerunt, quia in prima, que nunc est, animarum resurrectione non reuixerunt, aut in eo quod reuixerant, non in finem usque manserunt. Sicut ergo due sunt regenerationes, de quibus iam supra locutus sum, una secundum fidem, que nunc fit per Baptismum; alia secundum carnem, que fiet in eius incorruptione atque immortalitate per iudicium magnum atque nouissimum: ita sunt et resurrectiones due, una prima, que et nunc est, et animarum est, que uenire non permittit in mortem secundam; alia secunda, que nunc non est, sed in seculi fine futura est, nec animarum, sed corporum est, que per ultimum iudicium alios mittet in secundam mortem, alios in eam uitam, que non habet mortem.



CAPUT uII.---De duabus resurrectionibus et de mille annis quid in Apocalypsi Ioannis scriptum sit, et quid de eis rationabiliter sentiatur.

1. De his duabus resurrectionihus idem Ioannes euangelista in libro qui dicitur Apocalypsis, eo modo locutus est, ut earum prima a quibusdam nostris non intellecta, insuper etiam in quasdam ridiculas  fabulas uerteretur. Ait quippe in libro memorato Ioannes apostolus: Et uidi angelum descendentem de celo, habentem clauem abyssi, et catenam in manu sua, et tenuit draconem illum serpentem antiquum, qui cognominatus est diabolus et satanas, et alligauit illum mille annis, et misit illum in abyssum; et clausit, et signauit super eum, ut non seduceret iam gentes, donec finiantur mille anni: post hec oportet eum solui breui tempore. Et uidi sedes, et sedentes super eas, et iudicium datum est. Et anime occisorum propter [1 1Kb] testimonium Iesu, et propter uerbum Dei, et si qui non adorauerunt bestiam, nec imaginem eius, neque acceperunt inscriptionem in fronte aut in manu sua, et regnauerunt cum Iesu mille annis: reliqui eorum non uixerunt, donec finiantur mille anni. Hec resurrectio prima est. Beatus et sanctus est, qui habet in hac prima resurrectione partem. In istis secunda mors non habet potestatem; sed erunt sacerdotes Dei et Christi, et regnabunt cum eo mille annis . Qui propter hec huius libri uerba primam resurrectionem futuram suspicati sunt corporalem, inter cetera maxime numero annorum mille permoti sunt, tanquam oporteret in sanctis eo modo ueluti tanti temporis fieri sabbatismum, uacatione scilicet sancta post labores annorum sex millium, ex quo creatus est homo, et magni illius peccati merito in huius mortalitatis erumnas de paradisi felicitate dimissus est, ut quoniam scriptum est, Unus dies apud Dominum sicut mille anni, et mille anni sicut dies unus , sex annorum millibus tanquam sex diebus impletis, sequatur uelut sabbati septimus in annis mille postremis, ad hoc scilicet sabbatum celebrandum resurgentibus sanctis. Que opinio esset utcumque tolerabilis, si alique delicie spirituales in illo sabbato adfuture sanctis per Domini presentiam crederentur. Nam etiam nos hoc opinati fuimus aliquando  . Sed cum eos qui tunc resurrexerint, dicant immoderatissimis carnalibus epulis uacaturos, in quibus cibus sit tantus ac potus, ut non solum nullam modestiam teneant, sed modum quoque ipsius incredulitatis excedant: nullo modo ista possunt nisi a carnalibus credi. Hi autem qui spirituales sunt, istos ista credentes appellant greco uocabulo; quos, uerbum e uerbo exprimentes, nos possumus Milliarios nuncupare. Eos autem longum est refellere ad singula; sed potius, quemadmodum Scriptura hec accipienda sit, iam debemus ostendere.

2. Ait ipse Dominus iehsu Christus, Nemo potest introire in domum fortis, et uasa eius eripere, nisi prius alligauerit fortem : diabolum uolens intelligi fortem, quia ipse genus humanum potuit tenere captiuum; uasa uero eius, que fuerat erepturus, fideles suos futuros, quos ille in diuersis peccatis atque impietatibus possidebat. Ut ergo alligaretur hic fortis,  propterea uidit iste apostolus in Apocalypsi angelum descendentem de celo, habentem clauem abyssi, et catenam in manu sua. Et tenuit, inquit, draconem illum serpentem antiquum, qui cognominatus est diabolus et satanas, et alligauit eum mille annis, hoc est, eius potestatem ab eis seducendis ac possidendis, qui fuerant liberandi, cohibuit atque frenauit. Mille autem anni duobus modis possunt, quantum mihi occurrit, intelligi: aut quia in ultimis annis mille ista res agitur, id est, sexto annorum milliario tanquam sexto die, cuius nunc spatia posteriora uoluuntur; secuturo deinde sabbato, quod non habet uesperam, requie scilicet sanctorum, que non habet finem: ut huius milliarii tanquam diei nouissimam partem, que remanebat [1 1Kb] usque ad terminum seculi, mille annos appellauerit; eo loquendi modo, quo pars significatur a toto: aut certe mille annos pro annis omnibus huius seculi posuit; ut perfecto numero notaretur ipsa temporis plenitudo. Millenarius quippe numerus denarii numeri quadratum solidum reddit. Decem quippe decies ducta, fiunt centum; que iam figura quadrata, sed plana est [2 1Kb] . Ut autem in altitudinem surgat, et solida fiat, rursus centum decies multiplicantur, et mille sunt. Porro si centum ipsa pro uniuersitate aliquando ponuntur, quale illud est, quod Dominus omnia sua dimittenti et eum sequenti promisit, dicens, Accipiet in hoc seculo centuplum : quod exponens quodammodo Apostolus, ait, Quasi nichil habentes, et omnia possidentes ; quia et ante  iam dictum erat, Fidelis hominis totus mundus diuitiarum est: quanto magis mille pro uniuersitate ponuntur, ubi est soliditas ipsius denarie quadrature? Unde nec illud melius intelligitur, quod in Psalmo legitur: Memor fuit in seculum testamenti sui, uerbi quod mandauit in mille generationes , id est, in omnes.

3. Et misit illum, inquit, in abyssum: utique diabolum misit in abyssum. Quo nomine significata est multitudo innumerabilis impiorum, quorum in malignitate aduersus Ecclesiam Dei multum profunda sunt corda: non quia ibi diabolus ante non erat; sed ideo dicitur illuc missus, quia exclusus a credentibus plus cepit impios possidere. Plus namque possidetur a diabolo, qui non solum alienatus est a Deo, uerum etiam gratis odit seruientes Deo. Et clausit, inquit, et signauit super eum, ut iam non seduceret gentes, donec finiantur mille anni. Clausit super eum, dictum est, interdixit ei ne possit exire, id est, uetitum transgredi. Signauit autem, quod addidit, significasse mihi uidetur, quia occultum esse uoluit, qui pertineant ad partem diaboli, et qui non pertineant. Hoc quippe in seculo isto prorsus latet: quia et qui uidetur  stare, utrum sit casurus; et qui uidetur iacere, utrum sit surrecturus, incertum est. Ab eis autem gentibus seducendis huius interdicti uinculo et claustro diabolus prohibetur atque cohibetur, quas pertinentes ad Christum seducebat antea, uel tenebat. Has enim Deus elegit ante mundi constitutionem eruere de potestate tenebrarum , et transferre in regnum Filii caritatis sue [1 1Kb] , sicut Apostolus ait. Nam seducere illum gentes etiam nunc, et secum trahere in eternam penam, sed non predestinatas in eternam uitam, quis fidelis ignorat? Nec moueat, quod sepe diabolus seducit etiam illos, qui iam regenerati in Christo, uias ingrediuntur Dei. Nouit enim Dominus qui sunt eius : ex his in eternam damnationem neminem ille seducit. Sic enim nouit eos Dominus, ut Deus, quem nichil latet etiam futurorum; non ut homo, qui hominem ad presens uidet , qualis autem postea sit futurus, nec se ipsum uidet. Ad hoc ergo ligatus est diabolus, et inclusus in abysso, ut iam non seducat gentes, ex quibus constat Ecclesia, quas antea seductas tenebat, antequam esset Ecclesia. Nec enim dictum est, ut non seduceret aliquem; sed, ut non seduceret, inquit, iam gentes; in quibus Ecclesiam procul dubio uoluit intelligi: donec finiantur, inquit, mille anni, id est, aut quod remanet de sexto die, qui constat ex mille annis; aut omnes anni, quibus deinceps hoc seculum peragendum est.

4. Nec sic accipiendum est quod ait, ut non seduceret iam gentes, donec finiantur mille anni; quasi postea seducturus sit eas duntaxat gentes, ex quibus predestinata constat Ecclesia, a quibus seducendis illo est uinculo claustroque prohibitus. Sed aut illa locutione dictum est, que in Scripturis aliquoties inuenitur, qualis est in Psalmo, Sic oculi nostri ad Dominum Deum nostrum, donec misereatur nostri ; neque enim cum misertus fuerit, non erunt oculi seruorum eius ad Dominum Deum suum: aut certe iste est ordo uerborum, Et clausit, et signauit super eum, donec finiantur mille anni; quod uero interposuit, ut non seduceret iam gentes, ita se habet, ut ab huius ordinis connexione sit liberum, et seorsus intelligendum, uelut si post adderetur, ut sic se haberet tota sententia, Et clausit, et signauit super eum, donec finiantur mille anni, ut non seduceret iam gentes; id est, ideo clausit, donec finiantur mille anni, ut iam non seduceret gentes.



CAPUT uIII.---De alligatione et solutione diaboli.

1. Post hec, inquit, oportet eum solui breui tempore . Si hoc est diabolo ligari et includi, Ecclesiam non posse seducere; hec ergo erit solutio eius, ut possit? Absit: nunquam enim ab illo Ecclesia seducetur predestinata et electa ante mundi constitutionem, de qua dictum est, Nouit Dominus qui sunt eius : et tamen hic erit [2 1Kb] etiam  illo tempore, quo soluendus est diabolus, sicut ex quo est instituta, hic fuit et erit omni tempore, in suis utique qui succedunt nascendo morientibus. Nam paulo post dicit, quod solutus diabolus seductas gentes toto orbe terrarum attrahet in bellum aduersus eam, quorum hostium numerus erit ut arena maris. Et ascenderunt, inquit, super terre latitudinem, et cinxerunt castra sanctorum, et dilectam ciuitatem: et descendit ignis de celo a Deo, et comedit eos: et diabolus qui seducebat eos, missus est in stagnum ignis et sulphuris, ubi et bestia et pseudopropheta [1 1Kb] ; et cruciabuntur die ac nocte in secula seculorum . Sed hoc iam ad iudicium nouissimum pertinet, quod nunc propterea commemorandum putaui, ne quis existimet eo ipso paruo tempore, quo soluetur diabolus, in hac terra Ecclesiam non futuram, illo hic eam uel non inueniente, cum fuerit solutus, uel absumente, cum fuerit modis omnibus persecutus. Non itaque per totum hoc tempus, quod liber iste complectitur, a primo scilicet aduentu Christi usque in seculi finem, quo erit secundus eius aduentus, ita diabolus alligatur, ut eius hec ipsa sit alligatio, per hoc interuallum, quod mille annorum numero appellat, non seducere Ecclesiam; quandoquidem illam nec solutus utique seducturus est. Nam profecto si ei alligari est, non posse seducere, siue non permitti; quid erit solui, nisi posse seducere, siue permitti? Quod absit ut fiat: sed alligatio diaboli, est non permitti exercere [2 1Kb] totam tentationem, quam potest uel ui uel dolo ad seducendos homines, in partem suam cogendo uiolenter, fraudulenterue fallendo. Quod si permitteretur in tam longo tempore et tanta infirmitate multorum, plurimos tales, quales Deus id perpeti non uult, et fideles deiiceret, et ne crederent impediret: quod ne faceret, alligatus est.

2. Tunc autem soluetur, quando et breue tempus erit. Nam tribus annis et sex mensibus legitur totis suis suorumque uiribus seuiturus  : et tales erunt, cum quibus ei belligerandum est, ut uinci tanto eius impetu insidiisque non possint. Si autem nunquam solueretur, minus appareret eius maligna potentia, minus sancte ciuitatis fidelissima patientia probaretur; minus denique perspiceretur, quam magno eius malo tam bene fuerit usus Omnipotens [3 1Kb] : qui eum nec omnino abstulit a tentatione sanctorum, quamuis ab eorum interioribus hominibus [4 1Kb] , ubi in Deum creditur, foras missum, ut forinsecus eius oppugnatione proficerent; et in eis qui sunt ex parte ipsius, alligauit, ne quantam posset effundendo et exercendo malitiam, innumerabiles infirmos ex quibus Ecclesiam multiplicari et impleri oportebat, alios credituros,  alios iam credentes, a fide pietatis hos deterreret, hos frangeret; et soluet [1 1Kb] in fine, ut quam fortem aduersarium Dei ciuitas superauerit, cum ingenti gloria sui redemptoris, adiutoris, liberatoris, aspiciat. In eorum sane, qui tunc futuri sunt, sanctorum atque fidelium comparatione quid sumus? quandoquidem ad illos probandos tantus soluetur inimicus, cum quo nos ligato tantis periculis dimicamus. Quamuis et hoc temporis interuallo quosdam milites Christi tam prudentes et fortes fuisse atque esse, non dubium est, ut etiam si tunc in ista mortalitate uiuerent, quando ille soluetur, omnes insidias eius atque impetus et cauerent sapientissime, et patientissime sustinerent.

3. Hec autem alligatio diaboli non solum facta est, ex quo cepit Ecclesia preter Iudeam terram in nationes alias aliasque dilatari; sed etiam nunc fit, et fiet usque ad terminum seculi, quo soluendus est. Quia et nunc homines ab infidelitate, in qua ipse eos possidebat, conuertuntur ad fidem, et usque in illum finem sine dubio conuertentur: et utique unicuique [2 1Kb] iste fortis tunc alligatur, quando ab illo tanquam uas eius eripitur: et abyssus ubi inclusus est, non in eis consumpta est, quando sunt mortui, qui tunc erant quando esse cepit inclusus; sed successerunt eis alii nascendo, atque succedunt, donec finiatur hoc seculum, qui oderint Christianos, in quorum quotidie, uelut in abysso, cecis et profundis cordibus includatur. Utrum autem etiam illis ultimis tribus annis et mensibus sex, quando solutus totis uiribus seuiturus est, aliquis in qua non fuerat, sit accessurus ad fidem, nonnulla questio est. Quomodo enim stabit quod dictum est, Quis intrat in domum fortis, ut uasa eius eripiat, nisi prius alligauerit fortem ? si etiam soluto eripiuntur? Ac per hoc ad hoc cogere uidetur ista sententia, ut credamus illo, licet exiguo, tempore neminem accessurum esse populo christiano, sed cum eis qui iam Christiani reperti fuerint, diabolum pugnaturum: ex quibus etiamsi aliqui uicti secuti eum fuerint, non eos ad predestinatum filiorum Dei numerum pertinere. Neque enim frustra idem Ioannes apostolus, qui et hanc Apocalypsim scripsit, in epistola sua de quibusdam dicit, Ex nobis exierunt, sed non erant ex nobis: nam si fuissent ex nobis, mansissent utique nobiscum . Sed quid fiet [3 1Kb] de paruulis? Nimium quippe incredibile est, nullos iam natos et nondum baptizatos preoccupari Christianorum filios illo tempore infantes, nullos etiam ipsis nasci iam diebus; aut si erunt, non eos a parentibus suis ad lauacrum regenerationis modo quocumque perduci. Quod si fiet, quo pacto soluto iam diabolo uasa ista eripientur, in cuius domum nemo intrat, ut uasa eius eripiat, nisi prius alligauerit eum? Imo uero id potius est credendum, nec qui cadant de Ecclesia, nec qui accedant Ecclesie illo tempore defuturos: sed profecto  tam fortes erunt et parentes pro baptizandis paruulis suis, et hi qui tunc primitus credituri sunt, ut illum fortem uincant etiam non ligatum, id est, omnibus, qualibus antea nunquam, uel artibus insidiantem, uel urgentem uiribus, et uigilanter intelligant, et toleranter ferant; ac sic illi etiam non ligato eripiantur. Nec ideo falsa erit euangelica illa sententia, Quis intrat in domum fortis, ut uasa eius eripiat, nisi prius alligauerit fortem? Secundum enim sententie eius ueritatem, ordo iste seruatus est, ut prius alligaretur fortis, ereptisque uasis eius, longe lateque in omnibus gentibus ex firmis et infirmis ita multiplicaretur Ecclesia, ut ex ipsa rerum diuinitus predictarum et impletarum robustissima fide, etiam soluto uasa possit auferre. Sicut enim fatendum est, multorum refrigescere caritatem, cum abundat iniquitas , et inusitatis maximisque persecutionibus atque fallaciis diaboli iam soluti, eos qui in libro uite scripti non sunt, multos esse cessuros: ita cogitandum est, non solum quos bonos fideles illud tempus inueniet, sed nonnullos etiam qui foris adhuc erunt, adiuuante Dei gratia per considerationem Scripturarum, in quibus et alia et finis ipse prenuntiatus est, quem uenire iam sentiunt, ad credendum quod non credebant, futuros esse firmiores, et ad uincendum etiam non ligatum diabolum fortiores. Quod si ita erit, propterea precessisse dicenda est eius alligatio, ut et ligati et soluti exspoliatio sequeretur: quoniam de hac re dictum est, Quis intrabit in domum fortis, ut uasa eius eripiat, nisi prius alligauerit fortem?



CAPUT IX.---Quod sit regnum sanctorum cum Christo per mille annos, et in quo discernatur a regno eterno.

1. Interea dum mille annis ligatus est diabolus, sancti [1 1Kb] regnant cum Christo etiam ipsis mille annis eisdem sine dubio, et eodem modo intelligendis, id est, isto iam tempore prioris eius aduentus. Excepto quippe illo regno, de quo in fine dicturus est, uenite, benedicti Patris mei, possidete paratum uobis regnum , nisi alio aliquo modo, longe quidem impari, iam nunc regnarent cum illo sancti eius, quibus ait, Ecce ego uobiscum sum usque in consummationem seculi ; profecto non etiam nunc diceretur Ecclesia regnum eius, regnumue celorum. Nam utique isto tempore in regno Dei eruditur scriba ille, qui profert de thesauro suo noua et uetera , de quo supra locuti sumus. Et de Ecclesia collecturi sunt zizania messores illi, que permisit cum tritico simul crescere usque ad messem: quod exponens ait, Messis est finis seculi; messores autem Angeli sunt. Sicut ergo colliguntur zizania; et igni comburuntur; sic erit in consummatione seculi: mittet Filius hominis Angelos suos, et colligent de regno eius omnia scandala . Numquid de regno illo, ubi nulla sunt scandala? De isto ergo regno eius, quod est hic Ecclesia, colligentur. Item dicit, Qui soluerit unum de mandatis istis minimis, et docuerit sic homines, minimus uocabitur in regno celorum: qui autem  fecerit, et sic docuerit, magnus uocabitur in regno celorum . Utrumque dicit in regno celorum, et qui non facit mandata que docet, hoc est enim soluere, non seruare, non facere; et illum qui facit, et sic docet: sed istum minimum, illum magnum. Et continuo secutus adiungit, Dico enim uobis, quia nisi abundauerit iustitia uestra super Scribarum et Phariseorum, id est, super iustitiam eorum qui soluunt quod docent [1 1Kb] . De Scribis enim et Phariseis dicit alio loco, Quoniam dicunt, et non faciunt . Nisi ergo super eos abundauerit iustitia uestra, id est, ut uos non soluatis, sed faciatis potius quod docetis, non intrabitis, inquit, in regnum celorum . Alio modo igitur intelligendum est regnum celorum, ubi ambo sunt, et ille scilicet qui soluit quod docet, et ille qui facit; sed ille minimus, iste magnus [2 1Kb] : alio modo autem regnum celorum dicitur, quo non intrat nisi ille qui facit. Ac per hoc ubi utrumque genus est, Ecclesia est qualis nunc est: ubi autem illud solum erit, Ecclesia est qualis tunc erit, quando malus in ea non erit. Ergo Ecclesia et nunc est regnum Christi, regnumque celorum. Regnant itaque cum illo etiam nunc sancti eius, aliter quidem, quam tunc regnabunt: nec tamen cum illo regnant zizania, quamuis in Ecclesia cum tritico crescant. Regnant enim cum illo qui faciunt quod Apostolus ait, Si resurrexistis cum Christo, que sursum sunt sapite, ubi Christus est in dextera Dei sedens: que sursum querite, non que super terram . De qualibus item dicit, quod eorum conuersatio sit in celis . Postremo regnant cum illo, qui eo modo sunt in regno eius, ut sint etiam ipsi regnum eius. Quomodo autem sunt regnum Christi, qui, ut alia taceam, quamuis ibi sint donec colligantur in fine seculi de regno eius omnia scandala, tamen illic sua querunt, non que Iesu Christi ?

2. De hoc ergo regno militie, in quo adhuc cum hoste confligitur, et aliquando repugnatur repugnantibus uitiis [3 1Kb] , aliquando cedentibus imperatur, donec ueniatur ad illud pacatissimum regnum, ubi sine hoste regnabitur, et de hac prima resurrectione que nunc est, liber iste sic loquitur. Cum enim dixisset, alligari diabolum mille annis, et postea solui breui tempore; mox recapitulando quid in istis mille annis agat Ecclesia uel agatur in ea, Et uidi, inquit, sedes et sedentes super eas, et iudicium datum est. Non hoc putandum est de ultimo iudicio dici: sed sedes prepositorum, et ipsi prepositi intelligendi sunt, per quos Ecclesia nunc gubernatur. Iudicium autem datum nullum melius accipiendum uidetur, quam id quod dictum est, Que ligaueritis in terra, ligata erunt et in celo; et que solueritis in terra, soluta erunt et in celo . Unde Apostolus, Quid enim mihi est, inquit, de his qui foris sunt iudicare? nonne de his qui intus sunt uos iudicatis ? Et anime, inquit, occisorum propter testimonium Iesu, et propter  uerbum Dei: subauditur quod postea dicturus est, regnauerunt cum Iesu mille annis , anime scilicet martyrum nondum sibi corporibus suis redditis. Neque enim piorum anime mortuorum separantur ab Ecclesia, que nunc etiam est regnum Christi. Alioquin nec ad altare Dei fieret eorum memoria in communicatione corporis Christi; nec aliquid prodesset ad eius in periculis Baptismum currere, ne sine illo finiatur hec uita; nec ad reconciliationem, si forte per penitentiam malamue conscientiam quisque ab eodem corpore separatus est. Cur enim fiunt ista, nisi quia fideles, etiam defuncti, membra eius sunt? Quamuis ergo cum suis corporibus nondum, iam tamen eorum anime regnant cum illo, dum isti mille anni decurrunt. Unde in hoc eodem libro et alibi legitur: Beati mortui, qui in Domino moriuntur, amodo et iam dicit Spiritus, ut requiescant a laboribus suis; nam opera eorum sequuntur illos . Regnat itaque cum Christo nunc primum Ecclesia in uiuis et mortuis. Preterea enim, sicut dicit Apostolus, mortuus est Christus, ut et uiuorum et mortuorum dominetur . Sed ideo tantummodo martyrum animas commemorauit, quia ipsi precipue regnant mortui, qui usque ad mortem pro ueritate certauerunt. Sed a parte totum  etiam ceteros mortuos intelligimus pertinentes ad Ecclesiam, quod est regnum Christi.

3. Quod uero sequitur, Et si qui non adorauerunt bestiam, nec imaginem eius, nec acceperunt inscriptionem in fronte, aut in manu sua: simul de uiuis ac mortuis debemus accipere. Que sit porro ista bestia, quamuis sit diligentius inquirendum non tamen abhorret a fide recta, ut ipsa impia ciuitas intelligatur, et populus infidelium contrarius populo fideli et ciuitati Dei. Imago uero eius simulatio eius mihi uidetur, in eis uidelicet hominibus, qui uelut fidem profitentur, et infideliter uiuunt. Fingunt enim se esse quod non sunt, uocanturque non ueraci effigie, sed fallaci imagine Christiani. Ad eamdem namque bestiam pertinent non solum aperte inimici [1 1Kb] nominis Christi et eius gloriosissime ciuitatis, sed etiam zizania, que de regno eius, quod est Ecclesia, in fine seculi colligenda sunt. Et qui sunt qui non adorant bestiam nec imaginem eius, nisi qui faciunt quod ait Apostolus, Ne sitis iugum ducentes cum infidelibus ? Non adorant enim, id est, non consentiunt, non subiiciuntur: neque accipiunt inscriptionem, notam scilicet criminis, in fronte, propter professionem; in manu, propter operationem. Ab his igitur malis alieni, siue adhuc in ista mortali carne uiuentes, siue defuncti, regnant cum Christo iam nunc, quodam modo huic tempori congruo, per totum hoc interuallum, quod numero mille significatur annorum.

4. Reliqui eorum, inquit, non uixerunt. Hora enim nunc est, cum mortui audient [2 1Kb] uocem Filii Dei; et  qui audierint, uiuent: reliqui uero eorum non uiuent . Quod uero subdidit, donec finiantur mille anni; intelligendum est, quod eo tempore non uixerunt, quo uiuere debuerunt, ad uitam scilicet de morte transeundo. Et ideo cum dies uenerit, quo fiat et corporum resurrectio, non ad uitam de monumentis procedent, sed ad iudicium; ad damnationem scilicet, que secunda mors dicitur. Donec enim finiantur mille anni, quicumque non uixerit, id est, isto toto tempore quo agitur prima resurrectio, non audierit uocem Filii Dei, et ad uitam de morte transierit; profecto in secunda resurrectione, que carnis est, in mortem secundam cum ipsa carne transibit. Sequitur enim, et dicit, Hec resurrectio prima est. Beatus et sanctus qui habet in hac prima resurrectione partem , id est, particeps eius est. Ipse est autem particeps eius, qui non solum a morte, que in peccatis est, reuiuiscit, uerum etiam in eo quod reuixerit, permanebit. In istis, inquit, secunda mors non habet potestatem. Habet ergo in reliquis, de quibus superius ait, Reliqui eorum non uixerunt, donec finiantur mille anni: quoniam isto toto temporis interuallo, quod mille annos uocat, quantumcumque in eo quisque eorum uixit in corpore, non reuixit a morte, in qua eum tenebat impietas, ut sic reuiuiscendo prime resurrectionis particeps fieret, atque in eo potestatem secunda mors non haberet.



CAPUT X.---Quid respondendum sit eis, qui putant resurrectionem ad sola corpora, non etiam ad animas pertinere.

Sunt qui putant resurrectionem dici non posse nisi corporum: ideoque istam quoque in corporibus primam futuram esse contendunt. Quorum enim est, inquiunt, cadere, corum est resurgere: cadunt autem corpora moriendo: nam et a cadendo cadauera nuncupantur  . Non ergo animarum, inquiunt, resurrectio potest esse, sed corporum. Sed quid contra Apostolum dicunt, qui eam resurrectionem appellat? Nam secundum interiorem, non secundum exteriorem hominem utique resurrexerant, quibus ait, Si resurrexistis cum Christo, que sursum sunt sapite . Quem sensum uerbis aliis alibi posuit, dicens, Ut quemadmodum Christus a mortuis resurrexit per gloriam Patris, sic et nos in nouitate uite ambulemus . Hinc est et illud, Surge, qui dormis, et exsurge a mortuis, et illuminabit te Christus . Quod autem dicunt, non posse resurgere, nisi qui cadunt; et ideo putant resurrectionem ad corpora, non ad animas pertinere, quia corporum est cadere: cur non audiunt, Non recedatis ab illo, ne cadatis ; et, Suo domino stat aut cadit ; et, Qui putat se stare, uideat [1 1Kb] ne cadat ? Puto enim quod in anima, non in corpore casus iste cauendus est. Si igitur cadentium est resurrectio, cadunt autem et anime; profecto et animas resurgere confitendum est. Quod autem cum dixisset, In istis secunda mors non habet potestatem; adiunxit atque ait,  Sed erunt sacerdotes Dei et Christi, et regnaount cum eo mille annis: non utique de solis episcopis et presbyteris dictum est, qui proprie iam uocantur in Ecclesia sacerdotes: sed sicut omnes Christianos dicimus propter mysticum chrisma, sic omnes sacerdotes, quoniam membra sunt unius sacerdotis. De quibus apostolus Petrus, Plebs, inquit, sancta, regale sacerdotium . Sane, licet breuiter atque transeunter, insinuauit Deum esse Christum  , dicendo, Sacerdotes Dei et Christi, hoc est, Patris et Filii; quamuis propter formam serui, sicut filius hominis, ita etiam sacerdos Christus effectus sit in eternum, secundum ordinem Melchisedech . De qua re in hoc opere non semel diximus.



CAPUT XI.---De Gog et Magog, quos ad persequendam Ecclesiam Dei, solutus prope finem seculi diabolus incitabit.

Et cum finiti fuerint, inquit, mille anni, soluetur satanas de custodia sua, et exibit ad seducendas nationes, que sunt in quatuor angulis terre, Gog et Magog, et trahet eos in bellum, quorum numerus est ut arena maris. Ad hoc ergo tunc seducet, ut in hoc bellum trahat. Nam et antea modis quibus poterat, per mala multa et uaria seducebat. Exibit autem dictum est, in apertam persecutionem de latebris erumpet odiorum. Hec enim erit nouissima persecutio, nouissimo imminente iudicio, quam sancta Ecclesia toto terrarum orbe patietur, uniuersa scilicet ciuitas Christi ab uniuersa diaboli ciuitate, quantacumque erit utraque super terram. Gentes quippe iste, quas appellat Gog et Magog, non sic sunt accipiende, tanquam sint aliqui in aliqua parte terrarum barbari constituti, siue quos quidam suspicantur Getas et Massagetas, propter litteras horum nominum primas, siue aliquos alios alienigenas, et a Romano iure seiunctos. Toto namque orbe terrarum significati sunt isti esse, cum dictum est, Nationes que sunt in quatuor angulis terre: easque subiecit esse Gog et Magog. Quorum interpretationem nominum esse comperimus Gog tectum, Magog de tecto  : tanquam domus, et ipse qui procedit de domo. Gentes igitur sunt, in quibus diabolum uelut in abysso superius intelligebamus inclusum; et ipse de illis quodammodo sese efferens et  procedens: ut ille sint tectum, ipse de tecto. Si autem utrumque referamus ad gentes, non unum horum ad illas, alterum ad diabolum; et tectum ipse sunt, quia in eis nunc includitur et quodammodo tegitur inimicus antiquus; et de tecto ipse erunt, quando in apertum odium de operto erupture sunt. Quod uero ait, Et ascenderunt super terre latitudinem, eo cinxerunt castra sanctorum et dilectam ciuitatem : non utique ad unum locum uenisse, uel uenturi esse significati sunt, quasi aliquo uno loco futura sint castra sanctorum et dilecta ciuitas; cum hec non sit nisi Christi Ecclesia toto terrarum orbe diffusa: ac per hoc ubicumque tunc erit, que in omnibus gentibus erit, quod significatum est nomine latitudinis terre, ibi erunt castra sanctorum, ibi erit dilecta Deo ciuitas eius; ibi ab omnibus inimicis suis, quia et ipsi in omnibus gentibus cum illa erunt, persecutionis illius immanitate cingetur, hoc est, in angustias tribulationis arctabitur, urgebitur, concludetur; nec militiam [1 1Kb] suam deseret, que uocabulo est appellata castrorum.



CAPUT XII.---An ad ultimum supplicium pertineat impiorum, quod descendisse ignis de celo, et eosdem comedisse memoratur.

Quod uero ait, Et descendit ignis  de celos et comedit eos : non extremum putandum est id esse supplicium, quod erit, cum dicetur, Discedite a me, maledicti, in ignem eternum . Tunc quippe in ignem mittentur ipsi, non ignis de celo ueniet super ipsos. Hic autem bene intelligitur ignis de celo, de ipsa firmitate sanctorum, qua non cessuri sunt seuientibus, ut eorum faciant uoluntatem. Firmamentum est enim celum, cuius firmitate illi cruciabuntur ardentissimo zelo; quoniam non poterunt attrahere in partes Antichristi sanctos Christi. Et ipse erit ignis qui comedet eos, et hoc a Deo: quia Dei munere insuperabiles fiunt sancti, unde excruciantur inimici. Sicut enim in bono positum est, Zelus domus tue comedit me ; ita e contrario, Zelus occupauit plebem ineruditam, et nunc ignis contrarios comedet . Et nunc utique, excepto scilicet ultimi illius igne iudicii. Aut si eam plagam, qua percutiendi sunt Ecclesie persecutores, ueniente iam Christo, quos uiuentes inueniet super terram, quando interficiet Antichristum spiritu oris sui , ignem appellauit descendentem de celo, eosque comedentem, neque hoc ultimum supplicium erit impiorum, sed illud quod facta corporum resurrectione passuri sunt.



CAPUT XIII.---An tempus persecutionis Antichristi mille annis annumerandum sit [2 1Kb] .

Hec persecutio nouissima, que futura est ab Antichristo  , tribus annis et sex mensibus erit. Quod tempus, quamuis exiguum, utrum ad mille annos pertineat, quibus et diabolum ligatum dicit, et sanctos regnare cum Christo; an eisdem annis hoc paruum spatium superaddatur, atque sit extra, merito ambigitur. Quia si dixerimus ad eosdem annos hoc pertinere, non tanto tempore, sed prolixiore cum Christo regnum sanctorum reperietur extendi, quam diabolus alligari. Profecto enim sancti cum suo Rege etiam in ipsa precipue persecutione regnabunt mala tanta uincentes, quando iam diabolus non erit alligatus, ut eos persequi omnibus uiribus possit. Quomodo ergo ista Scriptura eisdem mille annis utrumque determinat, diaboli scilicet alligationem, regnumque sanctorum; cum trium annorum et sex mensium interuallo prius desinat alligatio diaboli, quam regnum sanctorum in his mille annis cum Christo? Si autem dixerimus paruum persecutionis huius hoc spatium non computandum in mille annis, sed eis impletis potius adiiciendum; ut proprie possit intelligi, quod cum dixisset, Sacerdotes Dei et Christi regnabunt cum eo mille annis, adiecit, Et cum finiti fuerint mille anni, soluetur satanas de custodia sua; isto enim modo et regnum sanctorum et uinculum diaboli simul cessatura esse significat, ut deinde persecutionis illius tempus nec ad sanctorum regnum, nec ad custodiam satane, quorum utrumque in mille annis est, pertinere, sed superadditum et extra computandum esse credatur: cogemur fateri sanctos in illa persecutione regnaturos non esse cum Christo. Sed quis audeat dicere, tunc cum illo non regnatura sua membra, quando ei maxime atque fortissime coherebunt, et quo tempore quanto erit acrior impetus belli, tanto maior gloria non cedendi [1 1Kb] , tanto densior corona martyrii? Aut si propter tribulationes, quas passuri sunt, non dicendi sunt regnaturi; consequens erit, ut etiam superioribus diebus in eisdem mille annis quicumque tribulabantur sanctorum, eo ipso tempore tribulationis sue cum Christo non regnasse dicantur: ac per hoc et illi, quorum animas auctor libri huius uidisse se scribit occisorum propter testimonium Iesu et propter uerbum Dei, non regnabant cum Christo quando patiebantur persecutionem; et ipsi regnum Christi non erant, quos Christus excellentius possidebat. Absurdissimum id quidem et omni modo auersandum. Sed certe anime uictrices gloriosissimorum martyrum, omnibus doloribus ac laboribus superatis atque finitis, posteaquam mortalia membra posuerunt, cum Christo utique regnauerunt et regnant, donec finiantur mille anni, ut postea receptis etiam corporibus iam immortalibus regnent. Proinde tribus illis annis atque dimidio, anime occisorum pro eius martyrio, et que antea de corporibus exierunt, et que ipsa nouissima persecutione sunt exiture, regnabunt cum illo, donec finiatur mortale seculum, et ad illud  regnum, ubi mors non erit, transeatur. Quocirca cum Christo regnantium sanctorum plures anni erunt, quam uinculi diaboli et custodie: quia illi cum suo rege Dei Filio, iam diabolo non ligato etiam per tres illos annos ac semissem, regnabunt. Remanet igitur, ut cum audimus, Sacerdotes Dei et Christi regnabunt cum illo mille annis, et cum finiti fuerint mille anni, soluetur satanas de custodia sua; aut non regni huius sanctorum intelligamus annos mille finiri, sed uinculi diaboli atque custodie; ut annos mille, id est, annos omnes suos, queque pars habeat diuersis ac propriis prolixitatibus finiendos, ampliore sanctorum regno, breuiore diaboli uinculo: aut certe, quoniam trium annorum et sex mensium breuissimum spatium est, computari noluisse credatur, siue quod minus satane uinculum, siue quod amplius uidetur regnum habere sanctorum: sicut de quadringentis annis in sexto decimo huius operis uolumine disputaui ; quoniam plus aliquid erant [1 1Kb] , et tamen quadringenti sunt nuncupati: et talia sepe reperiuntur in Litteris sacris, si quis aduertat.



CAPUT XIu.---De damnatione diaboli cum suis, et per recapitulationem de resurrectione corporea omnium mortuorum, et de iudicio ultime retributionis.

Post hanc autem commemorationem nouissime persecutionis, breuiter complectitur totum, quod ultimo iam iudicio diabolus, et cum suo principe ciuitas inimica passura est. Dicit enim: Et diabolus qui seducebat eos, missus est in stagnum ignis et sulphuris, quo bestia et pseudopropheta; et cruciabuntur [2 1Kb] die ac nocte in secula seculorum . Bestiam bene intelligi ipsam impiam ciuitatem, supra iam diximus. Pseudo uero propheta eius aut Antichristus est, aut imago illa, id est figmentum, de quo ibi locuti sumus. Post hec ipsum nouissimum iudicium, quod erit in secunda resurrectione mortuorum, que corporum est, recapitulando narrans, quomodo fuerit sibi reuelatum, Et uidi, inquit, thronum magnum et candidum, et sedentem super eum, cuius a facie fugit celum et terra, et locus eorum inuentus non est . Non ait, uidi thronum magnum et candidum et sedentem super eum, et ab eius facie fugit celum et terra; quoniam non tunc factum est, id est, antequam esset de uiuis et mortuis iudicatum: sed eum se uidisse dixit in throno sedentem, a cuius facie fugit celum et terra; sed postea. Peracto quippe iudicio tunc esse desinet hoc celum et hec terra, quando incipiet esse celum nouum et terra noua. Mutatione namque rerum, non omni modo interitu transibit hic mundus. Unde et Apostolus ait, Preterit enim figura huius mundi, uolo uos sine sollicitudine esse . Figura ergo preterit, non natura. Cum ergo se Ioannes uidisse dixisset sedentem super thronum, a cuius facie, quod postea futurum est, fugit celum et terra: Et uidi, inquit, mortuos magnos et  pusillos; et aperti sunt libri; et alius liber apertus est, qui est uite uniuscuiusque  ; et iudicati sunt mortui ex ipsis scripturis librorum secundum facta sua . Libros dixit esse apertos, et librum: sed librum cuiusmodi non tacuit; qui est, inquit, uite uniuscuiusque. Ergo illi libri, quos priore loco posuit, intelligendi sunt sancti et ueteres et noui, ut in illis ostenderetur que Deus fieri sua mandata iussisset: in illo autem qui est uite uniuscuiusque, quid horum quisque non fecisset, siue fecisset. Qui liber si carnaliter cogitetur, quis eius magnitudinem, aut longitudinem, ualeat estimare? aut quanto tempore legi poterit liber, in quo scripte sunt uniuerse uite uniuersorum? An tantus Angelorum numerus aderit, quantus hominum erit, et uitam suam quisque ab Angelo sibi adhibito audiet recitari? Non ergo unus liber erit omnium, sed singuli singulorum. Scriptura uero ista unum uolens intelligi, Et alius, inquit, liber apertus est. Quedam igitur uis est intelligenda diuina, qua fiet ut cuique opera sua, uel bona uel mala, cuncta in memoriam reuocentur, et mentis intuitu mira celeritate cernantur; ut accuset, uel excuset scientia conscientiam; atque ita simul et omnes et singuli iudicentur. Que nimirum uis diuina, libri nomen accepit. In ea quippe quodammodo legitur, quidquid ea faciente recolitur [1 1Kb] . Ut autem ostendat, qui mortui iudicandi sint, pusilli et magni, recapitulando dicit tanquam ad id rediens, quod preterierat, potiusue distulerat: Et exhibuit mare mortuos qui in eo erant, et mors et infernus reddiderunt mortuos quos in se habebant . Hoc procul dubio prius factum est, quam essent mortui iudicati: et tamen illud prius dictum est. Hoc est ergo quod dixi, recapitulando eum ad id rediisse quod intermiserat. Nunc autem ordinem tenuit, atque ut explicaretur ipse ordo, commodius etiam de iudicatis mortuis, quod iam dixerat, suo repetiuit loco. Cum enim dixisset, Et exhibuit mare mortuos qui in eo erant, et mors et infernus reddiderunt mortuos quos in se habebant; mox addidit quod paulo ante posuerat, Et iudicati sunt singuli secundum facta sua. Hoc est enim quod supra dixerat, Et iudicati sunt mortui secundum facta sua.



CAPUT Xu.---Qui sint mortui, quos ad iudicium exhibuit mare, uel quos mors et inferi reddiderunt.

Sed qui sunt mortui, quos exhibuit mare, qui in eo erant? Neque enim qui in mari moriuntur, non sunt in inferno, aut corpora eorum seruantur in mari; aut, quod est absurdius, mare habebat bonos mortuos, et infernus malos. Quis hoc putauerit? Sed profecto conuenienter quidam hoc loco mare pro isto seculo positum accipiunt. Cum ergo et quos hic inueniet Christus in corpore constitutos, simul significaret cum iis qui resurrecturi sunt iudicandos, etiam ipsos mortuos appellauit, et bonos quibus dicitur, Mortui enim estis, et uita uestra abscondita est cum Christo in Deo ; et malos de quibus  dicitur, Sine mortuos sepelire mortuos suos . Possunt mortui etiam propter hoc dici, quod mortalia gerunt corpora: unde Apostolus, Corpus quidem, inquit, mortuum est propter peccatum; spiritus autem uita est propter iustitiam : utrumque in homine uiuente, atque in hoc corpore constituto esse demonstrans, et corpus mortuum, et spiritum uitam. Nec tamen dixit corpus mortale, sed mortuum: quamuis eadem paulo post etiam mortalia corpora , sicut usitatius uocantur, appellet. Hos ergo mortuos exhibuit mare, qui in eo erant, id est, exhibuit homines hoc seculum, quicumque in eo erant, quia nondum obierant. Et mors et infernus, inquit, reddiderunt mortuos, quos in se habebant. Mare exhibuit, quia sicut inuenti sunt, adfuerunt: mors uero et infernus reddiderunt, quoniam uite, de qua iam exierant, reuocarunt. Nec frustra fortasse non satis fuit ut diceret mors, aut infernus; sed utrumque dictum est: mors, propter bonos, qui tantummodo mortem perpeti potuerunt, non et infernum; infernus autem propter malos, qui etiam penas apud inferos pendunt. Si enim non absurde credi uidetur, antiquos etiam sanctos, qui uenturi Christi tenuerunt fidem, locis quidem a tormentis impiorum remotissimis, sed apud inferos fuisse, donec eos inde sanguis Christi et ad ea loca descensus erueret, profecto deinceps boni fideles effuso illo pretio iam redempti, prorsus inferos nesciunt, donec etiam receptis corporibus, bona recipiant que merentur. Cum autem dixisset, Et iudicati sunt singuli secundum facta sua; breuiter subiecit, quemadmodum fuerint iudicati: Et mors et infernus, inquit, missi sunt in stagnum ignis: his nominibus significans diabolum, quoniam mortis est auctor et infernarum penarum, uniuersamque simul demonum societatem. Hoc est enim quod supra euidentius preoccupando iam dixerat, et diabolus qui seducebat eos, missus est in stagnum ignis et sulphuris. Quod ibi uero obscurius adiunxerat, dicens, Quo et bestia, et pseudopropheta; hic apertius, Et qui non sunt, inquit, inuenti in libro uite scripti, missi sunt in stagnum ignis . Non Deum liber iste commemorat, ne obliuione fallatur: sed predestinationem significat eorum, quibus eterna dabitur uita. Neque enim nescit eos Deus, et in hoc libro legit, ut sciat: sed potius ipsa eius prescientia de illis, que falli non potest, liber est uite, in quo sunt scripti, id est, ante precogniti.



CAPUT XuI.---De celo nouo, et terra noua.

Finito autem iudicio, quo prenuntiauit iudicandos malos, restat ut etiam de bonis dicat. Iam enim explicauit quod breuiter a Domino dictum est, Ibunt isti in supplicium eternum; sequitur, ut explicet quod etiam ibi connectitur, Iusti autem in uitam eternam . Et uidi, inquit, celum nouum, et terram nouam. Nam primum celum et terra prima [1 1Kb] recesserunt, et mare iam non est . Isto fiet ordine, quod superius preoccupando iam dixit,  uidisse se super thronum sedentem, a cuius facie fugit celum et terra. Iudicatis quippe his, qui scripti non sunt in libro uite, et in eternum ignem missis , tunc figura huius mundi mundanorum ignium conflagratione preteribit, sicut factum est mundanarum aquarum inundatione diluuium. Illa itaque, ut dixi, conflagratione mundana elementorum corruptibilium qualitates, que corporibus nostris corruptibilibus congruebant, ardendo penitus interibunt; atque ipsa substantia eas qualitates habebit, que corporibus immortalibus mirabili mutatione conueniant: ut scilicet mundus in melius innouatus, apte accommodetur hominibus etiam carne in melius innouatis. Quod autem ait, Et mare iam non est: utrum maximo illo ardore siccetur, an et ipsum uertatur in melius, non facile dixerim. Celum quippe nouum et terram nouam futuram legimus: de mari autem nouo aliquid me uspiam legisse, non recolo; nisi quod in hoc eodem libro reperitur, tanquam mare uitreum simile crystallo , Sed tunc non de isto fine seculi loquebatur: nec proprie dixisse uidetur mare, sed tanquam mare. Quamuis et nunc, sicut amat prophetica locutio propriis uerbis translata miscere, ac sic quodammodo uelare quod dicitur, potuit de illo mari dicere, Et mare iam non est; de quo supra dixerat, Et exhibuit mare mortuos, qui in eo erant. Iam enim tunc non erit hoc seculum uita mortalium turbulentum et procellosum, quod maris nomine figurauit.



CAPUT XuII.---De Ecclesie glorificatione sine fine post finem [1 1Kb] .

Et ciuitatem, inquit, magnam Ierusalem nouam uidi descendentem de celo a Deo, aptatam, quasi nouam nuptam ornatam marito suo. Et audiui uocem magnam de throno dicentem, Ecce tabernaculum Dei cum hominibus, et habitabit cum eis, et ipsi erunt populus eius, et ipse Deus erit cum eis. Et absterget Deus omnem lacrymam ab oculis eorum; et mors iam non erit, neque luctus, neque clamor, sed nec dolor ullus, quia priora abierunt. Et dixit sedens in throno, Ecce noua facio omnia . De celo descendere ista ciuitas dicitur, quoniam celestis est gratia, qua Deus eam fecit. Propter quod ei dicit etiam per Isaiam, Ego sum Dominus faciens te  . Et de celo quidem ab initio sui descendit, ex quo per huius seculi tempus, gratia Dei desuper ueniente per lauacrum regenerationis in [2 1Kb] Spiritu sancto misso de celo subinde ciues eius accrescunt. Sed per iudicium Dei, quod erit nouissimum per eius Filium Iesum Christum, tanta eius et tam noua de Dei munere claritas apparebit, ut nulla remaneant uetustatis uestigia: quandoquidem et corpora ad incorruptionem atque immortalitatem nouam ex uetere corruptione atque mortalitate  transibunt. Nam hoc de isto tempore accipere, quo regnat [1 1Kb] cum Rege suo mille annis, impudentie nimie mihi uidetur: cum apertissime dicat, Absterget Deus omnem lacrymam ab oculis eorum; et mors iam non erit, neque luctus, neque clamor, sed nec dolor ullus. Quis uero tam sit absurdus, et obstinatissima contentione uesanus, qui audeat affirmare in huius mortalitatis erumnis, non dico populum sanctum, sed unumquemque sanctorum, qui hanc uel ducat, uel ducturus sit, uel duxerit uitam, nullas habentem lacrymas et dolores; cum potius quanto quisque est sanctior et desiderii sancti plenior, tanto sit eius in orando fletus uberior? Annon est uox ciuis [2 1Kb] superne Ierusalem, Facte sunt mihi lacryme mee panis die ac nocte ? et, Lauabo per singulas noctes lectum meum, in lacrymis meis stratum meum rigabo ? et, Gemitus meus non est absconditus a te ? et, Dolor meus renouatus est ? Aut uero non eius filii sunt, qui ingemiscunt grauati, in quo nolunt exspoliari, sed superuestiri, ut absorbeatur mortale [3 1Kb] a uita ? Nonne ipsi sunt, qui primitias habentes Spiritus, in semetipsis ingemiscunt, adoptionem exspectantes, redemptionem corporis sui ? An ipse apostolus Paulus non erat supernus Ierosolymitanus, uel non multo magis hoc erat, quando pro Isrelitis fratribus carnalibus suis tristitia illi erat magna, et continuus dolor cordi eius ? Quando autem mors non erit in ista ciuitate, nisi quando dicetur, Ubi est, mors, contentio tua  ? ubi est, mors, aculeus tuus? Aculeus autem mortis est peccatum ? Quod tunc utique non erit, quando dicetur, Ubi est? Nunc uero non quilibet infimus [4 1Kb] ciuis illius ciuitatis, sed idem ipse Ioannes in Epistola sua clamat, Si dixerimus quia peccatum non habemus, nos ipsos seducimus, et ueritas in nobis non est . Et in hoc quidem libro, cuius nomen est Apocalypsis, obscure multa dicuntur, ut mentem legentis exerceant, et pauca in eo sunt, ex quorum manifestatione indagentur cetera cum labore: maxime quia sic eadem multis modis repetit, ut alia atque alia dicere uideatur; cum aliter atque aliter hec ipsa dicere uestigetur. uerum in his uerbis, ubi ait, Absterget Deus omnem lacrymam ab oculis eorum; et mors iam non erit, neque luctus, neque clamor, sed nec dolor ullus: tanta luce dicta sunt de seculo futuro et immortalitate atque eternitate sanctorum , ut nulla debeamus in Litteris sacris querere uel legere manifesta, si hec putauerimus obscura.



CAPUT XuIII.---Quid apostolus Petrus de nouissimo Dei iudicio predicarit.

Nunc iam uideamus, quid etiam apostolus Petrus  de hoc iudicio scripserit: uenient, inquit, in nouissimo dierum illusione illudentes, secundum proprias concupiscentias suas euntes, et dicentes, Ubi est promissum presentie ipsius? Ex quo enim patres dormierunt, sic omnia perseuerant ab initio creature. Latet enim illos hoc uolentes, quia celi erant olim et terra de aqua, et per aquam constituta Dei uerbo; per que, qui tunc erat mundus, aqua inundatus deperiit. Qui autem nunc sunt celi et terra, eodem uerbo repositi sunt, igni reseruandi in diem iudicii et perditionis hominum impiorum. Hoc unum uero non lateat uos, karissimi, quia unus dies apud Dominum, sicut mille anni; et mille anni, sicut dies unus. Non tardat Dominus promissum, sicut quidam tarditatem existimant: sed patienter fert propter uos, nolens aliquem perire, sed omnes in penitentiam conuerti. ueniet autem dies Domini ut fur, in quo celi magno impetu transcurrent: elementa autem ardentia resoluentur; et terra, et que in ipsa sunt opera exurentur. His ergo omnibus pereuntibus, quales oportet esse uos in sanctis conuersationibus exspectantes, et properantes ad presentiam diei Domini, per quam celi ardentes soluentur, et elementa ignis ardore decoquentur? Nouos uero celos, et terram nouam, secundum promissa ipsius, exspectamus, in quibus iustitia inhabitat . Nihil hic dixit de resurrectione mortuorum: sed sane de perditione mundi huius satis. Ubi etiam commemorans factum ante diluuium, uidetur admonuisse quodammodo, quatenus in fine huius seculi mundum istum periturum esse credamus. Nam et illo tempore perisse dixit, qui tunc erat, mundum: nec solum orbem terre, uerum etiam celos, quos utique istos erios intelligimus, quorum locum ac spatium tunc aqua crescendo superauerat. Ergo totus, aut pene totus er iste uentosus , conuersus fuerat in humidam qualitatem  ; atque hoc modo cum terra perierat, cuius terre utique prior facies fuerat deleta diluuio. Qui autem nunc sunt, inquit, celi et terra, eodem uerbo repositi sunt, igni reseruandi in diem iudicii et perditionis hominum impiorum. Proinde qui celi, et que terra, id est, qui mundus, pro eo mundo qui diluuio periit, ex eadem aqua repositus est, ipse igni nouissimo reseruatur in diem iudicii et perditionis hominum impiorum. Nam et hominum, propter magnam quamdam commutationem, non dubitat dicere perditionem futuram; cum tamen eorum, quamuis in eternis penis, sit mansura natura. Querat forsitan aliquis, si post factum iudicium mundus iste ardebit, antequam pro illo celum nouum, et terra noua reponatur, eo ipso tempore conflagrationis eius ubi erunt sancti, quum eos habentes corpora in aliquo corporali loco esse necesse sit. Possumus respondere, futuros eos esse in superioribus partibus, quo ita non ascendet flamma illius incendii, quemadmodum nec unda diluuii. Talia quippe illis inerunt corpora, ut illic sint, ubi esse uoluerint. Sed  nec ignem conflagrationis illius pertimescent immortales atque incorruptibiles facti: sicut [1 1Kb] uirorum trium corruptibilia corpora atque mortalia, in camino ardenti uiuere illesa potuerunt .



CAPUT XIX.---Quid apostolus Paulus Thessalonicensibus scripserit de manifestatione Antichristi, cuius tempus dies Domini subsequetur.

1. Multas euangelicas apostolicasque sententias de diuino isto iudicio nouissimo uideo mihi esse pretercundas, ne hoc uolumen in nimiam longitudinem prouoluatur [2 1Kb] : sed nullo modo est pretereundus apostolus Paulus, qui scribens ad Thessalonicenses, Rogamus, inquit, uos, fratres, per aduentum Domini nostri Iesu Christi, et nostre congregationis in ipsum, ut non cito moueamini mente, neque terreamini, neque per spiritum, neque per uerbum, neque per epistolam tanquam per nos missam, quasi instet dies Domini: ne quis uos seducat ullo modo. Quoniam nisi uenerit refuga  primum, ut reuelatus fuerit homo peccati, filius interitus, qui aduersatur et superextollitur supra omne quod dicitur Deus, aut quod colitur; ita ut in templo Dei sedeat, ostentans [3 1Kb] se tanquam sit Deus. Non retinetis in memoria, quod adhuc cum essem apud uos, hec dicebam uobis? Et nunc quid detineat scitis, ut reueletur in suo tempore. Iam enim mysterium iniquitatis operatur. Tantum qui modo tenet teneat, donec de medio fiat: et tunc reuelabitur iniquus [4 1Kb] , quem Dominus iehsu interficiet spiritu oris sui, et euacuabit illuminatione presentie sue eum, cuius est presentia secundum operationem satane, in omni uirtute, et signis, et prodigiis mendacii, et in omni seductione iniquitatis, his qui pereunt; pro eo quod dilectionem ueritatis non receperunt, ut salui fierent. Et ideo mittet illis Deus operationem erroris, ut credant mendacio, et iudicentur omnes qui non crediderunt ueritati, sed consenserunt iniquitati .

2. Nulli dubium est, eum de Antichristo ista dixisse; diemque iudicii  non esse uenturum, nisi ille prior uenerit, quem refugam uocat, utique a Domino Deo. Quod si de omnibus impiis merito dici potest, quanto magis de isto? Sed in quo templo Dei sit sessurus [6 1Kb] , incertum est: utrum in illa ruina templi, quod a Salomone rege constructum est, an uero in Ecclesia. Non enim templum alicuius idoli aut demonis, templum Dei Apostolus diceret. Unde nonnulli, non ipsum principem, sed uniuersum quadammodo corpus eius, id est, ad eum pertinentem hominum multitudinem, simul cum ipso suo principe hoc loco intelligi Antichristum uolunt: rectiusque putant etiam latine dici, sicut in greco est, non, in templo Dei; sed, in templum Dei sedeat   , tanquam ipse sit templum Dei, quod est Ecclesia: sicut dicimus, Sedet in amicum, id est, uelut amicus; uel si quid aliud isto locutionis genere dici solet. Quod autem ait, Et nunc quid detineat scitis, id est, quid sit in mora, que causa sit dilationis eius, ut reueletur in suo tempore, scitis: quoniam scire illos dixit, aperte hoc dicere noluit. Et ideo nos qui nescimus quod illi sciebant, peruenire cum labore ad id quod sensit Apostolus, cupimus, nec ualemus: presertim quia et illa que addidit, hunc sensum faciunt obscuriorem. Nam quid est, Iam enim mysterium iniquitatis operatur. Tantum qui modo tenet teneat, donec de medio fiat; et tunc reuelabitur iniquus? Ego prorsus quid dixerit, me fateor ignorare. Suspiciones tamen hominum, quas uel audire, uel legere potui, non tacebo.

3. Quidam putant hoc de imperio dictum fuisse Romano; et propterea Paulum apostolum non id aperte scribere uoluisse, ne calumniam uidelicet incurreret, quod Romano imperio male optauerit, cum speraretur eternum: ut hoc quod dixit, Iam enim mysterium iniquitatis operatur, Neronem uoluerit intelligi, cuius iam facta uelut Antichristi uidebantur. Unde nonnulli ipsum resurrecturum, et futurum Antichristum suspicantur  . Alii uero nec occisum putant, sed subtractum potius, ut putaretur occisus; et uiuum occultari in uigore ipsius etatis, in qua fuit, cum crederetur exstinctus, donec suo tempore reueletur, et restituatur in regnum  . Sed multum mihi mira est hec opinantium tanta presumptio. Illud tamen quod ait Apostolus, Tantum qui modo tenet teneat, donec de medio fiat: non absurde de ipso Romano imperio creditur dictum, tanquam dictum sit, Tantum qui modo imperat imperet, donec de medio fiat, id est, de medio tollatur. Et tunc reuelabitur iniquus: quem significari Antichristum, nullus ambigit. Alii uero et quod ait, Quid detineat scitis; et, mysterium operari iniquitatis, non putant dictum, nisi de malis et fictis, qui sunt in Ecclesia, donec perueniant ad tantum numerum, qui Antichristo magnum populum faciat; et hoc esse mysterium iniquitatis, quia uidetur occultum. Hortari autem Apostolum fideles, ut in fide quam tenent tenaciter perseuerent, dicendo, Tantum qui modo tenet teneat, donec de medio fiat: hoc est, donec exeat de medio Ecclesie mysterium iniquitatis, quod nunc occultum est. Ad ipsum enim mysterium pertinere arbitrantur, quod ait in Epistola sua Ioannes euangelista, Pueri, nouissima hora est: et sicut audistis, quod Antichristus sit uenturus; nunc autem antichristi multi facti sunt: unde cognoscimus quod nouissima sit hora. Ex nobis exierunt: sed non erant ex nobis. Quod si fuissent ex nobis, permansissent utique nobiscum . Sicut ergo ante finem in hac hora, inquiunt, quam Ioannes nouissimam dicit, exierunt multi heretici de medio Ecclesie, quos multos  dicit antichristos: ita omnes tunc inde exibunt, qui non ad Christum, sed ad illum nouissimum Antichristum pertinebunt, et tunc reuelabitur.

4. Alius ergo sic, alius autem sic Apostoli obscura uerba coniectant: quod tamen eum dixisse non dubium est, Non ueniet ad uiuos et mortuos iudicandos Christus, nisi prius uenerit ad seducendos in anima mortuos aduersarius eius Antichristus; quamuis ad occultum iam iudicium Dei pertineat, quod ab illo seducentur. Presentia quippe eius erit, sicut dictum est, secundum operationem satane, in omni uirtute, et signis, et prodigiis mendacii, et in omni seductione iniquitatis, his qui pereunt. Tunc enim soluetur satanas, et per illum Antichristum in omni sua uirtute mirabiliter quidem, sed mendaciter operabitur. Que [1 1Kb] solet ambigi utrum propterea dicta sint signa et prodigia mendacii, quoniam mortales sensus per phantasmata decepturus est; ut quod non facit, facere uideatur: an quia illa ipsa, etiamsi erunt uera prodigia, ad mendacium pertrahent credituros non ea potuisse nisi diuinitus fieri, uirtutem diaboli nescientes; maxime quando tantam, quantam nunquam habuit, acceperit potestatem [2 1Kb] . Non enim quando de celo ignis cecidit, et tantam familiam cum tantis gregibus pecorum sancti Iob uno impetu absumpsit, et turbo irruens et domum deiiciens filios eius occidit , phantasmata fuerunt: que tamen fuerunt opera satane, cui Deus dederat hanc potestatem. Propter quid horum ergo dicta sint prodigia et signa mendacii, tunc potius apparebit. Sed propter quodlibet horum dictum sit, seducentur eis signis [3 1Kb] atque prodigiis, qui seduci merebuntur: pro eo quod dilectionem ueritatis, inquit, non receperunt, ut salui fierent. Nec dubitauit Apostolus addere, et dicere: Ideo mittet illis Deus operationem erroris, ut credant mendacio  . Deus enim mittet, quia Deus diabolum facere ista permittet, iusto ipse iudicio, quamuis faciat ille iniquo malignoque consilio. Ut iudicentur, inquit, omnes qui non crediderunt ueritati, sed consenserunt iniquitati. Proinde iudicati seducentur, et seducti iudicabuntur. Sed iudicati seducentur illis iudiciis Dei occulte iustis, iuste occultis, quibus ab initio peccati rationalis creature nunquam iudicare cessauit: seducti autem iudicabuntur nouissimo manifestoque iudicio per Iesum Christum, iustissime iudicaturum, iniustissime iudicatum.



CAPUT XX.---Quid idem apostolus in prima ad eosdem Epistola de resurrectione mortuorum docuerit.

1. Sed hic Apostolus tacuit de resurrectione mortuorum: ad eosdem autem scribens in Epistola prima, Nolumus, inquit, ignorare uos, fratres, de dormientibus, ut non contristemini, sicut et ceteri, qui spem non habent. Nam si credimus, quod iehsu mortuus est, et resurrexit: ita et Deus eos qui dormierunt per  Iesum, adducet cum eo. Hoc enim uobis dicimus in uerbo Domini, quia nos uiuentes, qui reliqui sumus in aduentum Domini, non preueniemus eos qui ante dormierunt: quoniam ipse Dominus in iussu, et in uoce Archangeli, et in tuba Dei descendet de celo; et mortui in Christo resurgent primo [1 1Kb] ; deinde nos uiuentes, qui reliqui sumus, simul cum illis rapiemur in nubibus in obuiam Christo in era; et ita semper cum Domino erimus . Hec uerba apostolica resurrectionem mortuorum futuram, quando ueniet Dominus Christus, utique ad uiuos et mortuos iudicandos, preclarissime ostendunt.

2. Sed queri solet, utrum illi quos hic uiuentes inuenturus est Christus, quorum personam in se atque illos qui tunc secum uiuebant, transfigurabat Apostolus, nunquam omnino morituri sunt; an ipso temporis puncto, quo cum resurgentibus rapientur in nubibus in obuiam Christo in era, ad immortalitatem per mortem mira celeritate transibunt  . Neque enim dicendum est, fieri non posse, ut dum per era in sublime portantur, in illo spatio et moriantur, et reuiuiscant. Quod enim ait, Et ita semper cum Domino erimus: non sic accipiendum est, tanquam in ere nos dixerit semper cum Domino esse mansuros; quia nec ipse utique ibi manebit, quia ueniens transiturus est. uenienti quippe ibitur obuiam, non manenti: sed ita cum Domino erimus, id est, sic erimus habentes [2 1Kb] corpora sempiterna, ubicumque cum illo fuerimus. Ad hunc autem sensum, quo existimemus etiam illos, quos hic uiuos inuenturus est Dominus, in ipso paruo spatio et passuros mortem et accepturos immortalitatem, ipse Apostolus nos uidetur urgere, ubi dicit, In Christo omnes uiuificabuntur : cum alio loco de ipsa loquens resurrectione corporum dicat, Tu quod seminas, non uiuificatur, nisi moriatur . Quomodo igitur, quos uiuentes hic Christus inueniet, per immortalitatem in illo uiuificabuntur, etsi non moriantur; cum uideamus propter hoc esse dictum, Tu quod seminas, non uiuificatur, nisi moriatur? [3 1Kb] Aut si recte non dicimus seminari, nisi ea corpora hominum, que moriendo quoquo modo reuertuntur in terram; sicut sese habet etiam illa in transgressorem patrem generis humani diuinitus prolata sententia, Terra es, et in terram ibis : fatendum est istos, quos nondum de corporibus egressos, cum ueniet Christus, inueniet, et istis uerbis Apostoli, et illis de Genesi non teneri: quoniam sursum in nubibus rapti, non utique seminantur; quia nec eunt in terram, nec redeunt; siue nullam prorsus experiantur mortem, siue paululum in ere moriantur.

3. Sed aliud rursus occurrit, quod idem dixit apostolus, cum de resurrectione corporum ad Corinthios  loqueretur: Omnes resurgemus; uel, sicut alii codices habent, Omnes dormiemus  . Cum ergo nec resurrectio fieri possit, nisi mors precesserit; nec dormitionem possimus illo loco intelligere, nisi mortem; quomodo omnes uel dormient, uel resurgent, si tam multi, quos in corpore inuenturus est Christus, nec dormient, nec resurgent? Si ergo sanctos, qui reperientur Christo ueniente uiuentes, eique in obuiam rapientur, crediderimus in eodem raptu de mortalibus corporibus exituros, et ad eadem mox immortalia redituros, nullas in uerbis Apostoli patiemur angustias, siue ubi dicit, Tu quod seminas, non uiuificatur, nisi moriatur; siue ubi dicit, Omnes resurgemus; aut, Omnes dormiemus: quia nec illi per immortalitatem uiuificabuntur, nisi, quamlibet paululum, tamen ante moriantur; ac per hoc et a resurrectione non erunt alieni, quam dormitio precedit [1 1Kb] , quamuis breuissima, non tamen nulla. Cur autem nobis incredibile uideatur, illam multitudinem corporum in ere quodammodo seminari, atque ibi protinus immortaliter atque incorruptibiliter reuiuiscere, cum credamus, quod idem ipse Apostolus apertissime dicit [2 1Kb] , in ictu oculi futuram resurrectionem , et in membra sine fine uictura tanta facilitate tamque inestimabili uelocitate rediturum antiquissimorum cadauerum puluerem? Nec ab illa sententia, qua homini dictum est, Terra es, et in terram ibis, futuros illos sanctos arbitramur immunes, si eorum morientium in terram non recident corpora, sed sicut in ipso raptu morientur, ita et resurgent, dum ferentur in era. In terram quippe ibis, est, in hoc ibis amissa uita, quod eras antequam sumeres uitam: id est, Hoc eris exanimatus [3 1Kb] , quod eras antequam esses animatus. Terre quippe insufflauit Deus in faciem flatum uite, cum factus est [4 1Kb] homo in animam uiuam: tanquam diceretur, Terra es animata, quod non eras; terra eris exanimis, sicut eras. Quod sunt et antequam putrescant omnia corpora mortuorum: quod erunt et illa, si morientur, ubicumque moriantur, cum uita carebunt, quam continuo receptura sunt. Sic ergo ibunt in terram, quia ex uiuis hominibus terra erunt: quemadmodum it in cinerem, quod fit cinis; it in uetustatem, quod fit uetus; it in testam, quod ex luto fit testa: et alia sexcenta sic loquimur. Quomodo autem sit futurum quod nunc pro nostre ratiuncule uiribus utcumque coniicimus, tunc erit potius, ut nosse possimus. Resurrectionem quippe mortuorum futuram esse in carne [5 1Kb] , quando Christus uenturus est uiuos iudicaturus et mortuos, oportet, si christiani esse uolumus, ut credamus. Sed non ideo de hac re inanis est fides nostra, si quemadmodum futura sit, perfecte comprehendere non ualemus. uerum iam, sicut supra  promisimus, de hoc iudicio Dei nouissimo etiam prophetici ueteres libri quid prenuntiauerint, quantum satis esse uidebitur, debemus ostendere: que, sicut arbitror, non tanta mora necesse erit tractari et exponi, si istis, que premisimus, lector curauerit adiuuari.



CAPUT XXI.---Quid Isaias propheta de mortuorum resurrectione et de retributione iudicii sit locutus.

1. Propheta Isaias, Resurgent, inquit, mortui, et resurgent qui in sepulcris erant: et letabuntur omnes qui sunt in terra; ros enim qui abs te est, sanitas illis est: terra uero impiorum cadet . Totum illud superius ad resurrectionem pertinet beatorum. Quod autem ait, Terra uero impiorum cadet, bene intelligitur dictum, Corpora uero impiorum ruina damnationis excipiet. Iam porro si de bonorum resurrectione quod dictum est, diligentius et distinctius uelimus intueri, ad primam referendum est quod dictum est, Resurgent mortui; ad secundam uero quod sequitur, et resurgent qui in sepulcris erant. Iam si et illos inquiramus sanctos, quos hic uiuos inuenturus est Dominus, eis congrue deputabitur quod adiunxit, Et letabuntur omnes qui sunt in terra; ros enim qui abs te est, sanitas illis est. Sanitatem loco isto, immortalitatem rectissime accipimus. Ea namque est plenissima sanitas, que non reficitur alimentis tanquam quotidianis medicamentis. Item de iudicii die spem prius dans bonis, deinde terrens malos, idem propheta sic loquitur: Hec dicit Dominus, Ecce ego declino in eos ut flumen pacis, et ut torrens inundans gloriam gentium. Filii eorum super humeros portabuntur, et super genua consolabuntur. Quemadmodum si quem mater consoletur, ita ego uos consolabor; et in Ierusalem consolabimini: et uidebitis, et gaudebit cor uestrum, et ossa uestra ut herba [1 1Kb] exorientur. Et cognoscetur manus Domini colentibus eum: et comminabitur contumacibus. Ecce enim Dominus ut ignis ueniet, et ut tempestas currus eius, reddere in indignatione uindictam, et uastationem in flamna ignis. In igne enim Domini iudicabitur omnis terra, et in gladio eius omnis caro: multi uulnerati erunt a Domino . In bonorum promissione flumen pacis profecto [2 1Kb] abundantiam pacis illius debemus accipere, qua maior esse non possit. Hac utique in fine rigabimur: de qua in precedenti libro abundanter locuti sumus. Hoc flumen se in eos declinare dicit, quibus tantam beatitudinem pollicetur, ut intelligamus in illius felicitatis regione, que in celis est, hoc flumine omnia satiari. Sed quia et terrenis corporibus pax incorruptionis atque immortalitatis inde influet [3 1Kb] , ideo declinare se dicit hoc flumen, ut de supernis quodammodo etiam inferiora perfundat, et homines equales Angelis reddat. Ierusalem quoque, non illam que seruit cum filiis suis, sed liberam matrem nostram  intelligamus, secundum Apostolum, eternam in celis . Ibi post labores erumnarum curarumque mortalium consolabimur, tanquam paruuli eius in humeris genibusque portati. Rudes enim nos et nouos blandissimis adiutoriis insolita nobis illa beatitudo suscipiet. Ibi uidebimus, et gaudebit cor nostrum. Nec expressit quid uidebimus: sed quid, nisi Deum? ut impleatur in nobis promissum euangelicum, Beati mundo corde, quoniam ipsi Deum uidebunt ; et omnia illa, que nunc non uidemus, credentes autem, pro modulo capacitatis humane, longe minus quam sunt atque incomparabiliter cogitamus. Et uidebitis, inquit, et gaudebit cor uestrum. Hic creditis, ibi uidebitis.

2. Sed quoniam dixit, Et gaudebit cor uestrum: ne putaremus illa bona Ierusalem ad nostrum tantummodo spiritum pertinere; Et ossa, inquit, uestra ut herba exorientur: ubi resurrectionem corporum strinxit, uelut quod non dixerat reddens: neque enim cum uiderimus, fiet; sed cum fuerit facta [1 1Kb] , uidebimus. Nam et de celo nouo ac terra noua iam supra dixerat, dum ea que sanctis promittuntur in fine, sepe ac multiformiter diceret [2 1Kb] : Erit, inquit, celum nouum et terra noua, et non erunt memores priorum, nec ascendent [3 1Kb] in cor ipsorum: sed letitiam et exsultationem inuenient in ea. Ecce ego faciam Ierusalem exsultationem, et populum meum letitiam; et exsultabo in Ierusalem, et letabor in populo meo; et ultra non audietur in illa uox fletus : et cetera, que quidam ad carnales illos [4 2Kb] mille annos referre conantur. Locutiones enim tropice propriis prophetico more miscentur: ut ad intellectum spiritualem intentio sobria cum quodam utili ac salubri labore perueniat: pigritia uero carnalis, uel inerudite atque inexercitate tarditas mentis contenta littere superficie, nichil putat interius requirendum. Hec de propheticis uerbis, que ante istum locum scripta sunt, satis dixerim. In hoc autem loco, unde ad illa digressi sumus, cum dixisset, Et ossa uestra ut herba exorientur, ut resurrectionem quidem carnis, sed tamen bonorum [5 1Kb] , se nunc commemorare monstraret, adiunxit, Et cognoscetur manus Domini colentibus eum. Quid est hoc, nisi manus distinguentis  cultores suos a contemptoribus suis? De quibus sequentia contexens, Et comminabitur, inquit, contumacibus, siue, ut ait alius interpres, incredulis. Nec tunc comminabitur: sed que nunc dicuntur minaciter, tunc efficaciter implebuntur. Ecce enim Dominus, inquit, ut ignis ueniet, et ut tempestas currus eius, reddere in indignatione uindictam, et uastationem in flamma ignis. In igne enim Domini iudicabitur omnis terra, et in gladio eius omnis caro: multi uulnerati erunt a Domino. Siue igne, siue tempestate, siue gladio, penam iudicii significat: quandoquidem ipsum Dominum quasi ignem dicit esse uenturum, eis profecto quibus penalis eius erit aduentus. Currus uero eius  angelica ministeria non inconuenienter accipimus. Quod autem ait, omnem terram et omnem carnem in eius igne et in gladio iudicari, non etiam hic spirituales intelligamus et sanctos, sed terrenos atque carnales, de qualibus dictum est, Qui terrena sapiunt ; et, Sapere secundum carnem, mors est : et quales omnino caro appellantur a Domino, ubi dicit, Non permanebit spiritus meus in hominibus istis, quoniam caro sunt . Quod uero hic positum est, Multi uulnerati erunt a Domino: isto uulnere fiet mors secunda. Potest quidem et ignis, et gladius, et uulnus accipi in bono. Nam et ignem Dominus uelle se dixit mittere in mundum . Et uise sunt illis lingue diuise uelut ignis, quando uenit Spiritus sanctus . Et, Non ueni, inquit idem Dominus, pacem mittere in terram, sed gladium . Et sermonem Dei dicit Scriptura gladium bis acutum ; propter aciem geminam Testamentorum duorum. Et in Cantico canticorum, caritate se dicit sancta Ecclesia uulneratam, uelut amoris impetu sagittatam . Sed hic cum legimus uel audimus ultorem Dominum esse uenturum, quemadmodum hec intelligenda sint, clarum est.

3. Deinde breuiter commemoratis eis, qui per hoc iudicium consumentur; sub figura ciborum in Lege uetere uetitorum, a quibus se non abstinuerunt, peccatores impiosque significans, recapitulat ab initio gratiam noui Testamenti a primo Saluatoris aduentu usque ad ultimum iudicium, de quo nunc agimus, perducens finiensque sermonem. Narrat namque Dominum dicere se uenire, ut congreget omnes gentes, easque uenturas et uisuras gloriam eius . Omnes enim, sicut dicit Apostolus, peccauerunt, et egent gloria Dei . Et relicturum se dicit super eos signa, que utique mirantes credant in eum: et emissurum ex illis saluatos in gentes diuersas, et in longinquas insulas, que non audierunt nomen eius, neque uiderunt gloriam eius; et annuntiaturos gloriam eius in gentibus; et adducturos fratres istorum, quibus loquebatur, id est, in fide sub Deo Patre fratres Isrelitarum electorum: adducturos autem ex omnibus gentibus munus Domino in iumentis et uehiculis , in ciuitatem sanctam Ierusalem, que nunc in sanctis fidelibus est diffusa per terras. Ubi enim diuinitus adiuuantur, ibi credunt; et ubi credunt, ibi ueniunt. Comparauit autem illos Dominus, tanquam per similitudinem, filiis Isrel offerentibus ei suas hostias cum psalmis in domo eius; quod ubique iam facit Ecclesia; et promisit ab ipsis se accepturum sibi Sacerdotes et Leuitas; quod nichilominus fieri nunc uidemus. Non enim ex genere carnis et sanguinis, sicut erat primum secundum ordinem Aaron; sed sicut oportebat in Testamento nouo, ubi secundum ordinem Melchisedech summus sacerdos est Christus , pro cuiusque merito quod in eum gratia diuina contulerit, Sacerdotes et Leuitas eligi nunc uidemus: qui non isto nomine, quod sepe assequuntur indigni, sed ea que non est bonis malisque communis, sanctitate pensandi sunt.

4. Hec cum de ista, que nunc impertitur Ecclesie, perspicua nobisque notissima Dei miseratione dixisset; promisit et fines ad quos per ultimum iudicium facta bonorum malorumque discretione uenietur, dicens per Prophetam, uel de Domino dicens ipse Propheta: Quomodo enim celum nouum et terra noua manebit coram me, dixit Dominus, sic stabit semen uestrum et nomen uestrum; et erit mensis ex mense, et sabbatum ex sabbato. ueniet [1 1Kb] omnis caro in conspectu meo adorare in Ierusalem, dixit Dominus: et egredientur, et uidebunt membra hominum qui preuaricati sunt in me. uermis eorum non morietur, et ignis eorum non exstinguetur, et erunt uisui omni carni . Ad hoc iste propheta terminauit librum, ad quod terminabitur seculum. Quidam sane non interpretati sunt, membra hominum, sed cadauera uirorum  , per cadauera significantes euidentem corporum penam: quamuis cadauer nisi caro exanimis, non soleat nuncupari; illa uero animata erunt corpora, alioquin nulla poterunt sentire tormenta: nisi forte quia mortuorum erunt corpora, id est, eorum qui in secundam mortem cadent, ideo non absurde etiam cadauera dici possunt. Unde est et illud, quod ab eodem propheta dictum iam supra posui: Terra uero impiorum cadet. Quis autem non uideat a cadendo esse appellata cadauera  ? uirorum autem pro eo posuisse illos interpretes, quod est hominum, manifestum est. Neque enim quisquam dicturus est, preuaricatrices feminas in illo supplicio non futuras: sed ex potiore, presertim de quo femina facta est, uterque sexus accipitur. uerum quod ad rem maxime pertinet, cum et in bonis dicitur, ueniet omnis caro: quia ex omni genere hominum populus iste constabit; non enim omnes homines ibi erunt, quando in penis plures erunt: sed, ut dicere ceperam, cum et in bonis caro, et in malis membra uel cadauera nominantur; profecto post resurrectionem carnis, cuius fides his rerum uocabulis omnino  firmatur, illud quo [1 1Kb] boni et mali suis finibus dirimentur, futurum esse iudicium declaratur.



CAPUT XXII.---Qualis futura sit egressio sanctorum ad uidendas penas malorum.

Sed quomodo egredientur boni ad uidendas penas malorum? Numquid corporis motu beatas illas relicturi sunt sedes, et ad loca penalia perrecturi, ut malorum tormenta conspiciant presentia corporali? Absit: sed egredientur per scientiam. Hoc enim uerbo significatum est, eos qui cruciabuntur extra futuros. Propter quod et Dominus ea loca tenebras exteriores uocat : quibus contrarius est ille ingressus de quo dicitur seruo bono, Intra in gaudium Domini tui : ne illuc mali putentur ingredi, ut sciantur; sed ad illos potius uelut egredi scientia, qua eos cognituri sunt, boni; quia id quod extra est cognituri sunt. Qui enim erunt in penis quid agatur intus in gaudio Domini nescient: qui uero erunt in illo gaudio, quid agatur foris in illis tenebris exterioribus scient. Ideo dictum est, egredientur: quia eos etiam qui [2 1Kb] foris ab eis erunt, utique non latebunt. Si enim hec Prophete nondum facta nosse potuerunt, per hoc quod erat Deus, quantulumcumque erat, in eorum mortalium mentibus; quomodo immortales sancti iam facta tunc nescient, cum Deus erit omnia in omnibus ? Stabit ergo in illa beatitudine sanctorum semen et nomen; semen, scilicet de quo Ioannes ait, Et semen eius in ipso manet : nomen uero, de quo per hunc Isaiam dictum est, Nomen eternum dabo eis . Et erit eis mensis ex mense et sabbatum ex sabbato, tanquam luna ex luna et requies ex requie: quorum utrumque ipsi erunt, cum ex his umbris ueteribus et temporalibus in illa lumina noua ac sempiterna transibunt. In penis autem malorum et inexstinguibilis ignis et uiuacissimus uermis, ab aliis atque aliis aliter atque aliter est expositus. Alii quippe utrumque ad corpus, alii utrumque ad animum retulerunt: alii proprie ad corpus ignem, tropice ad animum uermem, quod credibilius esse uidetur. Sed nunc de hac differentia non est temporis [3 1Kb] disputare. De iudicio namque ultimo, quo fiet diremptio bonorum et malorum, hoc uolumen implere suscepimus: de ipsis uero premiis et penis alias diligentius disserendum est.



CAPUT XXIII.---Quid prophetauerit Daniel de persecutione Antichristi, et de iudicio Dei, regnoque sanctorum.

1. Daniel de hoc ultimo iudicio sic prophetat, ut Antichristum prius quoque uenturum esse prenuntiet, atque ad eternum regnum sanctorum perducat narrationem suam. Cum enim uisione prophetica quatuor bestias significantes quatuor regna uidisset; ipsumque quartum a quodam rege superatum, qui Antichristus agnoscitur; et post hec eternum regnum Filii hominis, qui intelligitur Christus: Horruit,  inquit, spiritus meus, ego Daniel in habitudine [1 1Kb] mea, et uisus capitis mei conturbabant me. Et accessi, inquit, ad unum de stantibus, et ueritatem querebam ab eo de his omnibus: et dixit mihi ueritatem. Deinde, quid audierit ab illo, a quo de omnibus his quesiuit, tanquam eo sibi exponente, sic loquitur: He quatuor bestie magne, quatuor regna surgent in terra, que auferentur, et accipient regnum sancti Altissimi: et obtinebunt illud usque in seculum et in usque seculum seculorum. Et querebam, inquit, diligenter de bestia quarta, que erat differens pre omni bestia, terribilis amplius: dentes eius ferrei, et ungues eius erei, manducans et comminuens, et reliqua pedibus suis conculcans: et de cornibus eius decem, que erant in capite eius, et de altero quod ascendit, et excussit de prioribus tria: cornu illud in quo erant oculi, et os loquens magna; et uisus eius maior ceteris. uidebam, et cornu illud faciebat bellum cum sanctis: et preualebat ad ipsos, donec uenit uetustus dierum, et regnum dedit sanctis Altissimi: et tempus peruenit, et regnum obtinuerunt sancti. Hec Daniel quesisse se dixit. Deinde quid audierit, continuo subiungens, Et dixit, inquit, id est, ille a quo quesierat, respondit, et dixit, Bestia quarta, quartum regnum erit in terra, quod preualebit omnibus regnis; et manducabit omnem terram, et conculcabit eam, et concidet. Et decem cornua eius, decem reges surgent: et post eos surget alius, qui superabit malis [2 1Kb] omnes, qui ante eum fuerunt; et tres reges humiliabit, et uerba aduersus Altissimum loquetur: et sanctos Altissimi conteret. Et suspicabitur mutare tempora et legem: et dabitur in manu eius usque ad tempus, et tempora, et dimidium temporis. Et iudicium sedebit, et principatum remouebunt [3 1Kb] ad exterminandum et perdendum usque in finem; et regnum, et potestas, et magnitudo regum, qui sub omni celo sunt, data est sanctis Altissimi. Et regnum eius regnum sempiternum: et omnes principatus ipsi seruient, et obaudient. Huc usque, inquit, finis sermonis. Ego Daniel, multum cogitationes mee conturbabant me, et forma mea immutata est super me, et uerbum in corde meo conseruaui. . Quatuor illa regna exposuerunt quidam Assyriorum, Persarum, Macedonum, et Romanorum. Quam uero conuenienter id fecerint, qui nosse desiderant, legant presbyteri Hieronymi librum in Danielem, satis diligenter eruditeque conscriptum. Antichristi tamen aduersus Ecclesiam seuissimum regnum, licet exiguo spatio temporis sustinendum, donec Dei ultimo iudicio regnum sancti accipiant sempiternum, qui uel dormitans hec legit, dubitare non sinitur. Tempus quippe et tempora et dimidium temporis, annum unum esse et duos et dimidium, ac per hoc tres annos et semissem, etiam numero dierum posterius posito dilucescit, aliquando in Scripturis et mensium numero declaratur. uidentur enim tempora indefinite hic dicta lingua latina: sed per dualem  numerum dicta sunt, quem latini non habent. Sicut autem Greci, ita hunc dicuntur habere et Hebrei. Sic ergo dicta sunt tempora, tanquam dicerentur duo tempora. uereri me sane fateor, ne in decem regibus, quos tanquam decem homines uidetur inuenturus Antichristus, forte fallamur, atque ita ille inopinatus adueniat, non existentibus tot regibus in orbe Romano. Quid enim si numero isto denario uniuersitas regum significata est, post quos ille uenturus est: sicut millenario, centenario, septenario significatur plerumque uniuersitas, et aliis atque aliis numeris, quos nunc commemorare non est necesse?

2. Alio loco idem Daniel, Et erit, inquit, tempus tribulationis, qualis non fuit ex quo nata est gens super terram usque ad tempus illud. Et in tempore illo saluabitur populus tuus omnis qui inuentus fuerit scriptus in libro. Et multi dormientium in terre aggere exsurgent: hi in uitam eternam, et hi in opprobrium et in confusionem eternam. Et intelligentes fulgebunt sicut claritas firmamenti, et ex iustis multi sicut stelle in secula . Et adhuc sententie illi euangelice est locus iste simillimus, de resurrectione duntaxat mortuorum corporum. Nam qui illic dicti sunt esse in monumentis, ipsi hic dormientes in terre aggere; uel, sicut alii interpretati sunt, in terre puluere. Et sicut ibi, procedent, dictum est; ita hic, exsurgent. Sicut ibi, Qui bona fecerunt, in resurrectionem uite; qui autem mala egerunt, in resurrectionem iudicii; ita et isto loco, Hi in uitam eternam, et hi in opprobrium et in confusionem eternam . Non autem diuersum putetur, quod cum ibi positum sit, Omnes qui sunt in monumentis, hic non ait Propheta, Omnes; sed, Multi dormientium in terre aggere. Ponit enim aliquando Scriptura pro omnibus multos. Propterea et Abrahe dictum est, Patrem multarum gentium posui te; cui tamen alio loco, In semine, inquit, tuo benedicentur omnes gentes . De tali autem resurrectione huic quoque ipsi prophete Danieli paulo post dicitur: Et tu ueni, et requiesce: adhuc enim dies in completionem consummationis; et requiesces, et resurges in sorte tua in fine dierum .



CAPUT XIu.---In Psalmis Dauidicis que de fine seculi huius et nouissimo Dei iudicio prophetentur.

1. Multa de iudicio nouissimo dicuntur in Psalmis, sed eorum plura transeunter et strictim. Hoc tamen quod de fine huius seculi apertissime dictum est ibi, nequaquam silentio preteribo. Principio terram tu fundasti, Domine, et opera manuum tuarum sunt celi. Ipsi peribunt, tu autem permanes: et omnes sicut uestimentum ueterascent, et sicut opertorium mutabis eos, et mutabuntur; tu autem idem ipse es, et anni tui non deficient . Quid est quod Porphyrius, cum pietatem laudet Hebreorum, qua magnus et uerus et ipsis numinibus terribilis ab eis colitur Deus, Christianos ob hoc arguit maxime stultitie, etiam ex oraculis deorum suorum, quod istum mundum dicunt esse periturum  ? Ecce in litteris pietatis  Hebreorum dicitur Deo, quem confitente tanto philosopho, etiam ipsa numina perhorrescunt, Opera manuum tuarum sunt celi, ipsi peribunt. Numquid, quando celi peribunt, mundus, cuius iidem celi superior pars est tutior, non peribit? Si hec sententia Ioui displicet, cuius, ut scribit iste philosophus, uelut grauioris auctoritatis oraculo in christianorum credulitate culpatur; cur non similiter sapientiam, tanquam stultitiam, culpat Hebreorum, in quorum libris piissimis inuenitur? Porro si in illa sapientia [1 1Kb] , que Porphyrio tam multum placet, ut eam deorum quoque suorum uocibus predicet, legitur celos esse perituros; cur usque adeo uana est ista fallacia, ut in fide Christianorum, uel inter cetera, uel pre ceteris hoc detestentur, quod in ea periturus creditur mundus, quo utique nisi perunte celi non possunt perire? Et in Litteris quidem sacris, que proprie nostre sunt, non Hebreis nobisque communes, id est, in euangelicis et apostolicis libris legitur, Preterit figura huius mundi : legitur, Mundus transit : legitur, Celum et terra transibunt, . Sed puto quod preterit, transit, transibunt, aliquando mitius dicta sunt, quam peribunt. In Epistola quoque Petri apostoli, ubi aqua inundatus, qui tunc erat, perisse dictus est mundus , satis clarum est, et que pars mundi a toto significata, et quatenus perisse dicta sit, et qui celi repositi igni reseruandi in diem iudicii et perditionis hominum impiorum. Et in eo quod paulo post ait, ueniet dies Domini ut fur, in quo celi magno impetu transcurrent, elementa autem ardentia resoluentur, et terra, et que in ipsa sunt opera exurentur; ac deinde subiecit, His omnibus pereuntibus quales oportet uos esse ? possunt illi celi intelligi perituri, quos dixit repositos igni reseruandos; et ea elementa accipi arsura, que in hac ima mundi parte subsistunt procellosa et turbulenta, in qua eosdem celos dixit esse repositos, saluis illis superioribus, et in sua integritate manentibus, in quorum firmamento sunt sidera constituta. Nam et illud quod scriptum est, stellas de celo esse casuras , preter quod potest multo probabilius et aliter intelligi, magis ostendit mansuros esse illos celos: si tamen stelle inde casure sunt; cum uel tropica sit locutio, quod est credibilius, uel in isto imo celo futurum sit [2 1Kb] , utique mirabilius quam nunc fit. Unde et illa uirgiliana

Stella facem ducens multa cum luce cucurrit,
et Idea se condidit silua  Hoc autem quod de Psalmo commemoraui, nullum celorum uidetur relinquere, quod periturum esse non dixerit. Ubi enim dicitur, Opera manuum tuarum sunt celi, ipsi peribunt; quam nullum eorum ab opere Dei, tam nullum eorum a perditione secernitur. Non enim dignabuntur de Petri apostoli locutione, quem [3 1Kb] uehementer oderunt, Hebreorum defendere pietatem,  deorum suorum oraculis approbatam; ut saltem ne totus mundus periturus esse credatur, sic a toto pars accipiatur, in eo quod dictum est, Ipsi peribunt, cum soli celi infimi sint perituri; quemadmodum in apostolica illa Epistola a toto pars accipitur, quod diluuio perisse dictus est mundus, quamuis sola eius cum suis celis pars ima perierit. Sed quia hoc, ut dixi, non dignabuntur, ne uel apostoli Petri approbent sensum uel tantum concedant conflagrationi nouissime, quantum dicimus ualuisse diluuium, qui nullis aquis, nullis flammis totum genus humanum posse perire contendunt: restat ut dicant, quod propterea dii eorum Hebream sapientiam laudauerunt, quia istum Psalmum non legerant.

2. In Psalmo etiam quadragesimo nono de iudicio Dei nouissimo intelligitur dictum, Deus manifestus ueniet, Deus noster, et non silebit. Ignis in conspectu eius ardebit, et in circumitu eius tempestas ualida. Aduocabit celum sursum, et terram discernere populum suum. Congregate illi iustos eius, qui disponunt testamentum eius super sacrificia . Hoc nos de Domino nostro Iesu Christo intelligimus, quem de celo speramus esse uenturum ad uiuos et mortuos iudicandos. Manifestus enim ueniet inter iustos et iniustos iudicaturus iuste, qui prius uenit occultus ab iniustis iudicandus iniuste. Ipse, inquam, manifestus ueniet, et non silebit, id est, in uoce iudicis euidens apparebit, qui prius cum uenisset occultus, ante iudicem siluit, quando sicut ouis ad immolandum ductus est, et sicut agnus coram tondente fuit sine uoce, quemadmodum de illo per Isaiam legimus prophetatum , et in Euangelio uidemus impletum . De igne uero et tempestate, cum in Isaie prophetia tale aliquid tractaremus, quomodo essent hec intelligenda, iam diximus . Quod uero dictum est, Aduocabit celum sursum: quoniam sancti et iusti recte celum appellantur; nimirum hoc est, quod ait Apostolus, Simul cum illis rapiemur in nubibus in obuiam Christo in era . Nam secundum littere superficiem, quomodo sursum aduocatur celum, quasi possit esse nisi sursum? Quod autem adiunctum est, Et terram discernere populum suum, si tantummodo subaudiatur aduocabit, id est, aduocabit et terram, nec subaudiatur sursum, hunc uidetur habere sensum secundum rectam fidem, ut celum intelligatur in eis qui cum illo sunt iudicaturi, et terra in eis qui iudicandi sunt: ut Aduocabit celum sursum, non hic intelligamus, Rapiet in era; sed, In iudiciarias sedes eriget. Potest et illud intelligi: Aduocabit celum sursum, Aduocabit Angelos in supernis et excelsis locis, cum quibus descendat ad faciendum iudicium: Aduocabit et terram, id est, homines in terra utique iudicandos. Si autem utrumque subaudiendum est, cum dicitur, et terram, id est et aduocabit, et sursum; ut iste sit sensus, Aduocabit celum sursum, et terram aduocabit sursum: nichil melius intelligi existimo, quam homines [1 1Kb] qui rapientur in obuiam Christo in era, sed celum dictum propter  animas, terram propter corpora. Discernere porro populum suum, quid est, nisi per iudicium separare bonos a malis, tanquam oues ab hedis? Deinde conuersio sermonis ad Angelos facta est: Congregate illi iustos eius. Profecto enim per angelicum ministerium tanta res peragenda est. Si autem querimus, quos iustos ei congregaturi sunt Angeli: Qui disponunt, inquit, testamentum eius super sacrificia. Hec est omnis uita iustorum, disponere testamentum Dei super sacrificia. Aut enim opera misericordie sunt super sacrificia, id est sacrificiis preponenda, iuxta sententiam Dei dicentis, Misericordiam uolo [1 1Kb] quam sacrificium : aut si super sacrificia, in sacrificiis intelligitur dictum, quomodo super terram fieri dicitur quod fit utique in terra: profecto ipsa opera misericordie sunt sacrificia quibus placetur Deo [2 1Kb] sicut in libro huius operis decimo me disseruisse reminiscor : in quibus operibus disponunt iusti testamentum Dei, quia propter promissiones que Nouo eius Testamento continentur, hec faciunt. Unde congregatis sibi iustis suis, et ad suam dexteram constitutis, nouissimo utique iudicio, dicturus est Christus, uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare ; et cetera que ibi proferuntur de bonorum operibus bonis, et de eorum premiis sempiternis per ultimam sententiam iudicantis [3 1Kb] .



CAPUT XXu.---De prophetia Malachie [4 1Kb] qua Dei iudicium ultimum declaratur, et quorumdam dicitur per purificatorias penas facienda mundatio.

Propheta Malachias, siue Malachi, qui et Angelus dictus est, qui etiam Esdras sacerdos, cuius alia in canonem [5 1Kb] scripta recepta sunt, ab aliquibus creditur , iudicium nouissimum prophetat, dicens: Ecce uenit, dicit Dominus omnipotens: et quis sustinebit diem introitus eius, aut quis ferre poterit ut aspiciat eum? Quia ipse ingreditur quasi ignis conflatorii, et quasi herba lauantium: et sedebit conflans, et emundans, sicut aurum et sicut argentum, et emundabit filios Leui, et fundet eos sicut aurum et argentum: et erunt, Domino offerentes hostias in iustitia. Et placebit Domino sacrificium Iuda et Ierusalem, sicut diebus pristinis, et sicut annis prioribus. Et accedam ad uos in iudicio, et ero testis uelox super maleficos, et super adulteros, et super eos qui iurant in nomine meo mendaciter, et qui fraudant mercedem mercenario [6 1Kb] , et opprimunt per potentiam uiduas, et percutiunt pupillos, et peruertunt iudicium aduene et qui non timent me, dicit Dominus omnipotens. Quoniam ego Dominus Deus uester, et non mutor . Ex his que dicta sunt, uidetur  euidentius apparere in illo iudicio quasdam quorumdam purgatorias penas futuras. Ubi enim dicitur, Quis sustinebit diem introitus eius, aut quis ferre poterit ut aspiciat eum? Quia ipse ingreditur quasi ignis conflatorii, et quasi herba lauantium: et sedebit conflans, et emundans, sicut aurum et sicut argentum, et emundabit filios Leui, et fundet eos sicut aurum et argentum; quid aliud intelligendum est? Dicit tale aliquid et Isaias: Lauabit Dominus sordes filiorum et filiarum Sion, et sanguinem emundabit de medio eorum spiritu iudicii et spiritu conbustionis . Nisi forte sic eos dicendum est emundari a sordibus, et eliquari quodammodo, cum ab eis mali per penale iudicium separantur, ut illorum segregatio atque damnatio purgatio sit istorum, quia sine talium de cetero permixtione uicturi sunt. Sed cum dicit, Et emundabit filios Leui, et fundet eos sicut aurum et argentum, et erunt Domino offerentes hostias in iustitia, et placebit Domino sacrificium Iuda et Ierusalem, utique ostendit eos ipsos, qui emundabuntur, deinceps in sacrificiis iustitie Domino esse placituros, ac per hoc ipsi a sua iniustitia mundabuntur, in qua Domino displicebant. Hostie porro in plena perfectaque iustitia, cum mundati fuerint, ipsi erunt. Quid enim acceptius Deo tales offerunt, quam se ipsos? uerum ista questio de purgatoriis penis, ut diligentius pertractetur, in tempus aliud differenda est. Filios autem Leui et Iuda et Ierusalem, ipsam Dei Ecclesiam debemus accipere, non ex Hebreis tantum, sed ex aliis etiam gentibus congregatam: nec talem, qualis nunc est, ubi si dixerimus quia peccatum non habemus, nos ipsos seducimus, et ueritas in nobis non est : sed qualis tunc erit, uelut area per uentilationem, ita per iudicium purgata nouissimum; eis quoque igne mundatis, quibus talis mundatio necessaria est; ita ut nullus omnino sit qui offerat sacrificium pro peccatis suis. Omnes enim qui sic offerunt, profecto in peccatis sunt, pro quibus dimittendis offerunt, ut cum obtulerint, acceptumque Deo fuerit, tunc dimittantur.



CAPUT XXuI.---De sacrificiis que sancti offerent Deo sic placitura, quomodo in diebus pristinis et annis prioribus placuerunt.

1. uolens autem Deus ostendere ciuitatem suam tunc in ista consuetudine non futuram, dixit filios Leui oblaturos hostias in iustitia: non ergo in peccato, ac per hoc non pro peccato. Unde intelligi potest in eo quod secutus adiunxit, atque ait, Et placebit Domino sacrificium Iuda et Ierusalem, sicut diebus pristinis, et sicut annis prioribus, frustra sibi Iudeos secundum legem ueteris Testamenti sacrificiorum suorum preterita tempora polliceri. Non enim tunc in iustitia, sed in peccatis hostias offerebant, quando pro peccatis precipue ac primitus offerebant, usque adeo ut sacerdos ipse, quem debemus utique credere ceteris fuisse iustiorem, secundum Dei mandatum soleret primum pro suis offerre peccatis, deinde pro populi . Quapropter exponere nos oportet quomodo sit accipiendum quod  dictum est, Sicut diebus pristinis, et sicut annis prioribus. Fortassis enim tempus illud commemorat, quo primi homines in paradiso fuerunt. Tunc enim puri atque integri ab omni sorde ac labe peccati se ipsos Deo mundissimas hostias offerebant. Ceterum ex quo commisse preuaricationis causa inde dimissi sunt, atque humana in eis natura damnata est, excepto uno Mediatore, et post lauacrum regenerationis quibusque adhuc paruulis, Nemo mundus a sorde, sicut scriptum est, nec infans, cuius est uita unius diei super terram . Quod si respondetur, etiam eos merito dici posse offerre hostias in iustitia, qui offerunt in fide; Iustus enim ex fide uiuit ; quamuis se ipsum seducat, si dixerit se peccatum non habere ; et ideo non dicat, quia ex fide uiuit: numquid dicturus est quispiam hoc fidei tempus illi fini esse cequandum, quando igne iudicii nouissimi mundabuntur, qui offerant [1 1Kb] hostias in iustitia? Ac per hoc quoniam post talem mundationem nullum peccatum iustos habituros esse credendum est, profecto illud tempus, quantum attinet ad non habere peccatum, nulli tempori comparandum est, nisi quando primi homines in paradiso ante preuaricationem innocentissima felicitate uixerunt. Recte itaque intelligitur hoc significatum esse, cum dictum est, Sicut diebus pristinis, et sicut annis prioribus. Nam et per Isaiam posteaquam celum nouum et terra noua promissa est, inter cetera, que ibi de sanctorum beatitudine per allegorias et enigmata exsequitur, quibus expositionem congruam reddere nos prohibuit uitande longitudinis cura, Secundum dies, inquit, ligni uite erunt dies populi mei . Quis autem sacras Litteras attigit, et ignorat ubi Deus plantauerit lignum uite, a cuius cibo separatis illis hominibus, quando eos sua de paradiso eiecit iniquitas, eidem ligno circumposita est ignea terribilisque custodia?

2. Quod si quisquam illos dies ligni uite, quos commemorauit propheta Isaias, istos qui nunc aguntur Ecclesie Christi dies esse contendit, ipsumque Christum lignum uite prophetice dictum, quia ipse est Sapientia Dei, de qua Salomon ait, Lignum uite est omnibus amplectentibus eam ; nec annos egisse aliquos in paradiso illos primos homines, unde tam cito eiecti sunt, ut nullum ibi gignerent filium; et ideo non posse illud tempus intelligi in eo quod dictum est, Sicut diebus pristinis, et sicut annis prioribus: istam pretereo questionem, ne cogar  cuncta discutere, ut aliquid horum ueritas manifestata [2 1Kb] confirmet. uideo quippe alterum sensum, ne dies pristinos et annos priores carnalium sacrificiorum nobis pro magno munere per Prophetam promissos fuisse credamus. Hostie namque ille ueteris Legis in quibusque pecoribus immaculate ac sine ullo [3 1Kb] prorsus uitio iubebantur offerri, et significabant homines sanctos, qualis solus inuentus  est Christus, sine ullo omnino peccato. Proinde quia post iudicium, cum fuerint etiam igne mundati qui eiusmodi mundatione sunt digni, in omnibus sanctis nullum inuenietur omnino peccatum, atque ita se ipsos offerent in iustitia, ut tales hostie omni modo immaculate ac sine ullo uitio sint future, erunt profecto sicut pristinis diebus et sicut annis prioribus, quando in umbra huius rei future mundissime offerebantur hostie. Hec erit namque munditia tunc in immortali carne ac mente sanctorum, que figurabatur in illarum corporibus hostiarum.

3. Deinde propter eos qui non mundatione, sed damnatione sunt digni, Et accedam, inquit, ad uos in iudicium, et ero testis uelox super maleficos et super adulteros, et cetera, quibus damnabilibus enumeratis criminibus addidit, Quoniam ego Dominus Deus uester, et non mutor: tanquam diceret, Cum uos mutauerit et in deterius culpa uestra, et in melius gratia mea, ego non mutor. Testem uero se dicit futurum, quia in iudicio suo non indiget testibus: eumque uelocem, siue quia repente uenturus est, eritque iudicium ipso inopinato eius aduentu celerrimum, quod tardissimum uidebatur; siue quia ipsas conuincet sine ulla sermonis prolixitate conscientias. In cogitationibus enim, sicut scriptum est, impii interrogatio erit . Et Apostolus, Cogitationibus, inquit, accusantibus, uel etiam excusantibus in die qua iudicabit Deus occulta hominum, secundum Euangelium meum per Iesum Christum . Etiam sic ergo Dominus futurus testis intelligendus est uelox, cum sine mora reuocaturus est in memoriam, unde conuincat puniatque conscientiam.



CAPUT XXuII.---De separatione bonorum et malorum, per quam nouissimi iudicii discretio declaratur.

Illud etiam, quod aliud agens in octauo decimo libro ex isto propheta posui , ad iudicium nouissimum pertinet, ubi ait: Erunt mihi, dicit Dominus omnipotens, in die qua ego facio in acquisitionem, et eligam eos sicut eligit homo filium suum qui seruit ei: et conuertemini [1 1Kb] , et uidebitis quid sit inter iustum et iniquum, et inter seruientem Deo et eum qui non seruit ei. Quia ecce dies uenit ardens sicut clibanus, et comburet eos, et erunt omnes alienigene, et uniuersi qui faciunt iniquitatem, stipula: et succendet eos dies ueniens, dicit Dominus omnipotens: et non relinquetur in eis radix, neque ramus. Et orietur uobis, qui timetis nomen meum, sol iustitie, et sanitas in pennis eius; et egrediemini, et salietis sicut uituli de uinculis relaxati: et conculcabitis iniquos, et erunt cinis sub pedibus uestris, dicit Dominus omnipotens . Hec distantia premiorum atque penarum iustos dirimens ab iniustis, que sub isto sole in huius uite uanitate non cernitur, quando sub illo sole iustitie in illius uite manifestatione clarebit, tunc  profecto erit iudicium quale nunquam fuit.



CAPUT XXuIII.---De lege Moysi spiritualiter intelligenda, ne in damnabilia murmura carnalis sensus incurrat.

Quod uero subiungit idem propheta, Mementote legis Moysi serui mei, quam mandaui ei in Choreb ad omnem Isrel ; precepta et iudicia opportune commemorat, post declaratum tam magnum futurum inter obseruatores legis contemptoresque discrimen; simul etiam ut discant legem spiritualiter intelligere, et inueniant in ea Christum, per quem iudicem facienda est inter bonos et malos ipsa discretio. Non enim frustra idem Dominus ait Iudeis, Si crederetis Moysi, crederetis et mihi; de me enim ille scripsit . Carnaliter quippe accipiendo legem, et eius promissa terrena rerum celestium figuras esse nescientes, in illa murmura corruerunt, ut dicere auderent, uanus est qui seruit Deo: et quid amplius, quia custodiuimus mandata eius, et quia ambulauimus supplices [1 1Kb] ante faciem Domini omnipotentis? Et nunc nos beatos dicimus alienos, et edificantur omnes qui faciunt iniquitatem . Quibus eorum uerbis quodammodo propheta compulsus est nouissimum prenuntiare [2 1Kb] iudicium, ubi mali nec saltem falso sint beati, sed apertissime appareant miserrimi; et boni nulla temporali saltem miseria laborent, sed clara ac sempiterna beatitudine perfruantur. Dixerat quippe istorum talia quedam uerba etiam superius dicentium, Omnis qui facit malum, bonus est in conspectu Domini, et tales ei placent . Ad hec, inquam, contra Deum murmura peruenerunt, legem Moysi accipiendo carnaliter. Unde et ille in Psalmo septuagesimo secundo, pene commotos dicit fuisse pedes suos, et effusos gressus suos, utique in lapsum, quia zelauit in peccatoribus, pacem peccatorum intuens; ita ut inter cetera diceret, Quomodo sciuit Deus, et si est scientia in Altissimo? diceret etiam, Numquid uane iustificaui cor meum, et laui in innocentibus [3 1Kb] manus meas? Ut autem solueret hanc difficillimam questionem, que fit, cum uidentur boni esse miseri, et felices mali: Hoc, inquit, labor est ante me, donec intream in sanctuarium Dei, et intelligam in nouissima . Iudicio quippe nouissimo non sic erit: sed in aperta iniquorum miseria, et aperta felicitate iustorum, longe quam nunc est aliud apparebit.



CAPUT XXIX.---De aduentu Elie ante iudicium, cuius predicatione Scripturarum secreta reserante, Iudei conuertentur ad Christum.

Cum autem admonuisset, ut meminissent legis Moysi: quoniam preuidebat eos multo adhuc tempore non eam spiritualiter, sicut oportuerat, accepturos, continuo subiecit: Et ecce ego mittam uobis Eliam  Thesbiten, antequam ueniat dies Domini magnus et illustris, qui conuertet cor patris ad filium, et cor hominis ad proximum suum, ne forte ueniens percutiam terram penitus . Per hunc Eliam magnum mirabilemque prophetam exposita sibi lege, ultimo tempore ante iudicium, Iudeos in Christum uerum, id est, in Christum nostrum esse credituros, celeberrimum est in sermonibus cordibusque fidelium. Ipse quippe ante aduentum iudicis Saluatoris non immerito speratur esse uenturus: quia [1 1Kb] etiam nunc uiuere non immerito creditur. Curru namque igneo raptus est de rebus humanis, quod euidentissime sancta Scriptura testatur . Cum uenerit ergo, exponendo legem spiritualiter, quam nunc Iudei carnaliter sapiunt, conuertet cor patris ad filium, id est, cor patrum ad filios: singularem quippe pro numero plurali interpretes Septuaginta posuerunt. Et est sensus, ut etiam filii sic intelligant legem, id est Iudei, quemadmodum patres eam intellexerunt, id est Prophete, in quibus erat et ipse Moyses. Sic enim cor patrum conuertetur ad filios, cum intelligentia patrum perducetur ad intelligentiam filiorum; et cor filiorum ad patres eorum  , dum in id quod senserunt illi, consentient et isti: ubi Septuaginta dixerunt, et cor hominis ad proximum suum. Sunt enim inter se ualde proximi patres et filii. Quanquam in uerbis Septuaginta interpretum, qui prophetice interpretati sunt, potest sensus alius idemque electior inueniri; ut intelligatur Elias cor Dei Patris conuersurus ad Filium: non utique agendo ut Pater diligat Filium, sed docendo quod Pater diligat Filium; ut et Iudei, quem prius oderant, diligant eumdem, qui noster est, Christum [2 1Kb] . Iudeis enim nunc auersum cor habet Deus a Christo nostro, quia hoc putant. Eis ergo tunc cor eius conuertetur ad Filium, cum ipsi conuerso corde didicerint dilectionem Patris in Filium. Quod uero sequitur, et cor hominis ad proximum suum, id est, conuertet Elias et cor hominis ad proximum suum; quid melius intelligitur, quam cor hominis ad hominem Christum? Cum enim sit in forma Dei Deus noster, formam serui accipiens esse dignatus est etiam proximus noster. Hoc ergo faciet Elias. Ne forte, inquit, ueniam, et percutiam terram penitus. Terra sunt enim, qui terrena sapiunt; sicut Iudei carnales usque nunc: ex quo uitio contra Deum murmura illa uenerunt, Quia mali ei placent; et, uanus est qui seruit Deo .



CAPUT XXX.---Quod in libris ueteris Testamenti cum Deus legitur iudicaturus, non euidenter Christi persona monstretur: sed ex quibusdam testimoniis, ubi Dominus Deus loquitur, appareat non dubie quod ipse sit Christus.

1. Multa alia sunt Scripturarum testimonia diuinarum de nouissimo iudicio Dei; que si omnia colligam, nimis longum erit. Satis ergo sit, quod et nouis et  ueteribus Litteris sacris hoc prenuntiatum esse probauimus. Sed ueteribus per Christum futurum esse iudicium, id est, iudicem Christum de celo esse uenturum, non tam, quam nouis, euidenter expressum est: propterea quia cum ibi dicit Dominus Deus se esse uenturum, uel Dominum Deum dicitur esse uenturum, non consequenter intelligitur Christus. Dominus enim Deus et Pater est, et Filius, et Spiritus sanctus: neque hoc tamen intestatum relinquere nos oportet. Primo itaque demonstrandum est, quemadmodum iehsu Christus tanquam Dominus Deus loquatur in propheticis libris, et tamen iehsu Christus euidenter appareat: ut et quando sic non apparet, et tamen ad illud ultimum iudicium Dominus Deus dicitur esse uenturus, possit iehsu Christus intelligi. Est locus apud Isaiam prophetam, qui hoc quod dico euidenter ostendit. Deus enim per prophetam, Audi me, inquit, Iacob et Isrel quem ego uoco. Ego sum primus, et ego in sempiternum: et manus mea fundauit terram, et dextera mea firmauit celum. uocabo eos, et stabunt simul, et congregabuntur omnes, et audient. Quis eis nuntiauit hec [1 1Kb] ? Diligens te, feci uoluntatem tuam super Babylonem, ut auferrem semen Chaldeorum Et locutus sum, et ego uocaui: adduxi eum, et prosperam feci uiam eius. Accedite ad me, et audite hec. Non a principio in abscondito locutus sum: quando fiebant, ibi eram. Et nunc Dominus Deus misit me, et Spiritus eius . Nempe ipse est, qui loquebatur sicut Dominus Deus: nec tamen intelligeretur iehsu Christus, nisi addidisset, Et nunc Dominus Deus misit me, et Spiritus eius. Hoc enim dixit secundum formam serui, de re futura utens preteriti temporis uerbo: quemadmodum apud eumdem prophetam legitur, Sicut ouis ad immolandum ductus est . Non enim ait, Ducetur: sed pro eo quod futurum erat, preteriti temporis uerbum posuit. Et assidue prophetia [2 1Kb] sic loquitur.

2. Est et alius locus apud Zacariam, qui hoc euidenter ostendit, quod omnipotentem misit omnipotens: quis quem, nisi Deus Pater Deum Filium? Nam ita scriptum est: Hec dicit Dominus omnipotens, Post gloriam misit me super gentes, que spoliauerunt uos; quia qui tetigerit uos, quasi qui tangit pupillam oculi eius. Ecce ego inferam manum meam super eos, et erunt spolia his qui seruierant eis; et cognoscetis quia Dominus omnipotens misit me . Ecce dicit Dominus omnipotens, a Domino omnipotente se missum. Quis hic audeat intelligere nisi Christum loquentem, scilicet ouibus que perierant domus Isrel? Ait namque in Euangelio, Non sum missus, nisi ad oues que perierunt domus Isrel : quas hic comparauit pupille oculi Dei, propter excellentissimum dilectionis affectum; ex quo genere ouium etiam ipsi Apostoli fuerunt. Sed post gloriam resurrectionis utique sue, que antequam  fieret, ait euangelista, iehsu nondum erat glorificatus [1 1Kb] ; etiam super gentes missus est in Apostolis suis: ac sic impletum est quod in Psalmo legitur, Erues me de contradictionibus populi, constitues me in caput gentium : ut qui spoliauerant Isrelitas, quibusque Isrelite seruierant, quando sunt gentibus subditi, non uicissim eodem modo spoliarentur, sed ipsi spolia fierent Isrelitarum. Hoc enim Apostolis promiserat, dicens, Faciam uos piscatores hominum . Et uni eorum, Ex hoc iam, inquit, homines eris capiens . Spolia ergo fierent [2 1Kb] sed in bonum, tanquam erepta uasa illi forti, sed fortius alligato .

3. Item per eumdem prophetam Dominus loquens, Et erit, inquit, in die illa, queram auferre omnes gentes que ueniunt contra Ierusalem, et effundam super domum Dauid, et super habitatores Ierusalem Spiritum gratie et misericordie; et aspicient ad me, pro eo quod insultauerunt; et plangent super eum planctum quasi super carissimum, et dolebunt dolore quasi super unigenitum . Numquid nisi Dei est auferre omnes gentes inimicas sancte ciuitatis Ierusalem, que ueniunt contra eam, id est, contrarie sunt ei, uel, sicut alii sunt interpretati, ueniunt super eam, id est, ut eam sibi subiiciant: aut super domum Dauid effundere, et super habitatores eiusdem ciuitatis Spiritum gratie et misericordie? Hoc utique Dei est, et ex persona Dei dicitur per Prophetam: et tamen hunc Deum hec tam magna et tam diuina facientem sese Christus ostendit, adiungendo atque dicendo, Et aspicient ad me, pro eo quod insultauerunt; et plangent super eum planctum quasi super carissimum , et dolebunt dolore quasi super unigenitum. Penitebit quippe in die illa Iudeos, etiam eos qui accepturi sunt Spiritum gratie et misericordie, quod in eius passione insultauerint Christo, cum ad eum adspexerint in sua maiestate uenientem, eumque esse cognouerint, quem prius humilem in suis parentibus illuserunt: quamuis et ipsi parentes eorum tante illius impietatis auctores resurgentes uidebunt eum, sed puniendi iam, non adhuc corrigendi. Non itaque hoc loco ipsi intelligendi sunt, ubi dictum est, Et effundam super domum Dauid et super habitatores Ierusalem Spiritum gratie et misericordie; et aspicient ad me, pro eo quod insultauerunt: sed tamen de illorum stirpe uenientes [3 1Kb] , qui per Eliam illo tempore sunt credituri. Sed sicut dicimus Iudeis, uos occidistis Christum, quamuis hoc parentes eorum fecerint: sic et isti se dolebunt fecisse quodammodo, quod fecerunt illi, ex quorum stirpe descendunt. Quamuis ergo accepto Spiritu gratie et misericordie iam fideles non damnabuntur cum impiis parentibus suis; dolebunt tamen tanquam ipsi fecerint, quod ab illis factum est. Non igitur dolebunt reatu criminis, sed pietatis affectu. Sane ubi dixerunt Septuaginta interpretes, Et aspicient ad me,  pro eo quod insultauerunt; sic interpretatum est ex Hebreo, Et aspicient ad me, quem confixerunt  . Quo quidem uerbo euidentius Christus apparet crucifixus. Sed illa insultatio, quam Septuaginta ponere maluerunt, eius uniuerse non defuit passioni. Nam et detento, et alligato, et adiudicato, et opprobrio ignominiose uestis induto, et spinis coronato, et calamo in capite percusso, et irridenter fixis genibus adorato [1 1Kb] , et crucem suam portanti, et in ligno iam pendenti utique insultauerunt. Proinde interpretationem non sequentes unam, sed utramque iungentes, cum et insultauerunt, et confixerunt legimus, plenius ueritatem Dominice passionis agnoscimus.

4. Cum ergo in propheticis litteris ad nouissimum iudicium faciendum Deus legitur esse uenturus, etsi eius alia distinctio non ponatur; tantummodo propter ipsum iudicium Christus debet intelligi: quia etsi Pater, iudicabit, per aduentum Filii hominis iudicabit. Nam ipse per sue presentie manifestationem non iudicat quemquam, sed omne iudicium dedit Filio : qui manifestabitur homo iudicaturus, sicut homo est iudicatus. Quis est enim alius, de quo item Deus loquitur per Isaiam sub nomine Iacob et Isrel, de cuius semine corpus accepit? quod ita scriptum est: Iacob puer meus, suscipiam illum: Isrel electus meus, assumpsit eum anima mea. Dedi Spiritum meum in illum, iudicium gentibus proferet. Non clamabit, neque cessabit, neque audietur foris uox eius. Calamum quassatum non conteret, et linum fumans non exstinguet; sed in ueritate proferet iudicium. Refulgebit, et non confringetur, donec ponat in terra iudicium; et in nomine eius gentes sperabunt . In hebreo non legitur Iacob et Isrel: sed quod ibi legitur seruus meus, nimirum Septuaginta interpretes uolentes admonere quatenus id accipiendum sit, quia scilicet propter formam serui dictum est, in qua se Altissimus humillimum prebuit, ipsius hominis nomen ad eum significandum posuerunt, de cuius genere eadem serui forma suscepta est. Datus est in eum Spiritus sanctus, quod et columbe specie, Euangelio teste, monstratum est . Iudicium gentibus protulit, quia prenuntiauit futurum, quod gentibus erat occultum. Mansuetudine non clamauit, nec tamen in predicanda ueritate cessauit. Sed non est audita foris uox eius, nec auditur; quandoquidem ab eis qui foris ab eius corpore precisi sunt, non illi obeditur: ipsosque suos persecutores Iudeos, qui calamo quassato perdita integritate, et lino fumanti amisso lumine comparati sunt, non contriuit, nec exstinxit; quia pepercit eis, qui nondum uenerat eos iudicare, sed ab eis iudicari  . In ueritate sane iudicium protulit, predicens  eis quando puniendi essent, si in sua malignitate persisterent. Refulsit in monte facies eius , in orbe fama eius: nec confractus, siue contritus est, quia neque in se, neque in Ecclesia sua, ut esse desisteret, persecutoribus cessit. Et ideo non est factum, nec fiet, quod inimici eius dixerunt, uel dicunt, Quando morietur et peribit nomen eius ? Donec ponat in terra iudicium. Ecce manifestatum est quod absconditum querebamus. Hoc enim est nouissimum iudicium, quod ponet in terra, cum uenerit ipse de celo. De quo iam uidemus impletum, quod hic ultimum positum est: Et in nomine eius gentes sperabunt. Per hoc certe quod negari non potest, etiam illud credatur quod impudenter negatur. Quis enim speraret, quod etiam hi qui nolunt adhuc credere in Christum, iam nobiscum uident, et quoniam negare non possunt, dentibus suis frendent, et tabescunt? Quis, inquam, speraret gentes in Christi nomine speraturas, quando tenebatur, ligabatur, cedebatur, illudebatur, crucifigebatur; quando et ipsi discipuli spem perdiderant, quam in illo habere iam ceperant? Quod tunc uix unus latro sperauit in cruce, nunc sperant gentes longe lateque diffuse; et ne in eternum moriantur, ipsa in qua ille mortuus est, cruce signantur.

5. Nullus igitur uel negat uel dubitat, per Iesum Christum tale quale istis sacris Litteris prenuntiatur, futurum esse nouissimum iudicium, nisi qui eisdem Litteris, nescio qua incredibili [1 1Kb] animositate seu cecitate, non credit, que iam ueritatem suam orbi demonstrauere terrarum. In illo itaque iudicio uel circa illud iudicium has res didicimus esse uenturas, Eliam Thesbiten, fidem Iudeorum, Antichristum persecuturum, Christum iudicaturum, mortuorum resurrectionem, bonorum malorumque diremptionem, mundi conflagrationem, eiusdemque renouationem. Que omnia quidem uentura esse credendum est: sed quibus modis, et quo ordine ueniant, magis tunc docebit rerum experientia, quam nunc ad perfectum hominum intelligentia ualet consequi. Existimo tamen eo quo a me commemorata sunt ordine esse uentura.

6. Duo nobis ad hoc opus pertinentes reliqui sunt libri, ut adiuuante Domino promissa compleamus: quorum unus erit de malorum supplicio, alius de felicitate iustorum: in quibus maxime, sicut Deus donauerit, argumenta refellentur humana, que contra predicta ac promissa diuina sapienter sibi miseri rodere [2 1Kb] uidentur, et salubris fidei nutrimenta uelut falsa et ridenda contemnunt. Qui uero secundum Deum sapiunt, omnium que incredibilia uidentur hominibus, et tamen Scripturis sanctis, quarum iam ueritas multis modis asserta est, continentur, maximum argumentum tenent ueracem Dei omnipotentiam, quem certum habent nullo modo in eis potuisse mentiri, et posse facere quod impossibile est infideli.



LIBER uIGESIMUS PRIMUS. De fine debito ciuitatis diaboli, supplicio scilicet damnatorum sempiterno, deque humanis contra illud incredulorum argumentis.



CAPUT PRIMUM.---De ordine disputationis, qua prius disserendum est de perpetuo supplicio damnatorum cum diabolo, quam de eterna felicitate sanctorum.

Cum per Iesum Christum Dominum nostrum, iudicem uiuorum atque mortuorum, ad debitos fines ambe peruenerint ciuitates, quarum una est Dei, altera diaboli, cuiusmodi supplicium sit futurum diaboli et omnium ad eum pertinentium, in hoc libro nobis, quantum ope diuina ualebimus, diligentius disputandum est. Ideo autem hunc tenere ordinem malui, ut postea disseram de felicitate sanctorum, quoniam utrumque cum corporibus erit; et incredibilius uidetur esse in eternis corpora durare cruciatibus, quam sine dolore ullo in eterna beatitudine permanere. Ac per hoc cum illam penam non debere esse incredibilem demonstrauero, adiuuabit me plurimum, ut multo facilius omni carens molestia immortalitas corporum in sanctis futura credatur. Nec a diuinis ordo iste abhorret eloquiis, ubi aliquando quidem bonorum beatitudo prius ponitur, ut est illud, Qui bona fecerunt, in resurrectionem uite; qui autem mala egerunt, in resurrectionem iudicii : sed aliquando et posterius, ut est, Mittet Filius hominis Angelos suos, et colligent de regno eius omnia scandala, et mittent in caminum ignis ardentis [1 1Kb] , illic erit fletus et stridor dentium; tunc iusti fulgebunt sicut sol in regno Patris sui ; et illud, Sic ibunt isti [2 1Kb] in supplicium eternum; iusti autem, in uitam eternam . Et in Prophetis, quod commemorare longum est, nunc ille, nunc iste ordo, si quis inspiciat, inuenitur. Sed ego istum qua causa elegerim, dixi.



CAPUT II.---An possint corpora in ustione ignis esse perpetua.

Quid igitur ostendam, unde conuincantur increduli, posse humana corpora animata atque uiuentia, non solum nunquam morte dissolui, sed in eternorum quoque ignium durare tormentis? Nolunt enim hoc ad Omnipotentis nos referre potentiam, sed aliquo exemplo persuaderi sibi flagitant. Quibus si respondebimus, esse animalia profecto corruptibilia, quia mortalia, que tamen in mediis ignibus uiuant: nonnullum etiam genus uermium in aquarum calidarum scaturigine reperiri, quarum feruorem nemo impune contrectat; illos autem non solum sine ulla sui lesione ibi esse, sed extra esse non posse: aut nolunt credere, si ostendere non ualemus; aut si ualuerimus siue oculis demonstrare res ipsas, siue per testes idoneos edocere, non satis hoc esse ad exemplum rei, de qua questio est, eadem infidelitate contendent: quia  hec animalia nec semper uiuunt, et in illis feruoribus sine doloribus uiuunt, sue quippe nature conuenientibus uegetantur illis, non cruciantur elementis; quasi non incredibilius sit uegetari, quam cruciari talibus rebus. Mirabile est enim, dolere in ignibus, et tamen uiuere: sed mirabilius, uiuere in ignibus, nec dolere. Si autem hoc creditur, cur non et illud?



CAPUT III.---An consequens sit ut corporeum dolorem sequatur carnis interitus.

1. Sed nullum est, inquiunt, corpus quod dolore possit, nec possit mori. Et hoc unde scimus? Nam de corporibus quis certus est demonum, utrum in eis doleant, quando se affligi magnis cruciatibus confitentur  ? Quod si respondetur, terrenum corpus solidum scilicet atque conspicuum nullum esse, atque ut uno potius nomine id explicem, nullam esse carnem que dolere possit, morique non possit: quid aliud dicitur, nisi quod sensu corporis homines et experientia collegerunt? Nullam namque carnem nisi mortalem sciunt: et hec est eorum tota ratio, ut quod experti non sunt, nequaquam esse posse arbitrentur. Nam cuius rationis est dolorem facere mortis argumentum, cum uite potius sit indicium? Etsi enim querimus, utrum semper possit uiuere: certum tamen est uiuere omne quod dolet, doloremque omnem nisi in re uiuente esse non posse. Necesse est ergo ut uiuat dolens, non est necesse ut occidat dolor: quia nec corpora ista mortalia, et utique moritura, omnis dolor occidit; et ut dolor aliquis possit occidere, illa causa est, quoniam sic est anima connexa huic corpori, ut summis doloribus cedat, atque discedat: quoniam et ipsa compago membrorum atque uitalium sic infirma est, ut eam uim que magnum uel summum dolorem facit, non ualeat sustinere. Tunc autem tali corpori anima et eo connectitur modo, ut illud uinculum sicut nulla temporis longitudine soluitur, ita nullo dolore rumpatur. Proinde etiamsi caro nunc talis nulla est, que sensum doloris perpeti possit, mortemque non possit: erit tamen tunc talis caro, qualis nunc non est; sicut talis erit et mors, qualis nunc non est. Non enim nulla, sed sempiterna mors erit, quando nec uiuere anima poterit Deum non habendo, nec doloribus corporis carere moriendo. Prima mors animam nolentem pellit e corpore, secunda mors animam nolentem tenet in corpore: ab utraque  [1 1Kb] morte communiter id habetur, ut quod non uult anima, de suo corpore patiatur.

2. Attendunt autem isti contradictores nullam esse nunc carnem, que dolorem pati possit, mortemque non possit; et non attendunt esse tamen aliquid tale quod corpore maius sit. Ipse quippe animus, cuius presentia corpus uiuit et regitur, et dolorem pati potest, et mori non potest. Ecce inuenta res est, que cum sensum doloris habeat, immortalis est. Hoc igitur erit tunc etiam in corporibus damnatorum, quod nunc esse scimus in animis omnium. Si autem consideremus diligentius, dolor qui dicitur corporis, magis ad animam pertinet. Anime enim est dolere, non corporis, etiam quando ei dolendi causa existit a corpore, cum in eo loco dolet, ubi leditur corpus. Sicut ergo dicimus corpora sentientia, et corpora uiuentia, cum ab anima sit corpori [2 1Kb] sensus et uita; ita et corpora dicimus dolentia, cum dolor corpori nisi ab anima esse non possit. Dolet itaque anima cum corpore in eo loco eius, ubi aliquid contingit ut doleat. Dolet et sola, quamuis sit in corpore, cum aliqua causa etiam inuisibili tristis est ipsa corpore incolumi. Dolet etiam non in corpore constituta: nam utique dolebat diues ille apud inferos, quando dicebat, Crucior in hac flamma . Corpus autem nec exanime dolet, nec animatum sine anima dolet. Si ergo a dolore argumentum recte sumeretur ad mortem, ut ideo mors possit accidere, quia potuit accidere et dolor, magis ad animam pertineret mori, ad quam magis pertinet et dolere. Cum uero illa que magis dolere potest, non possit mori, quid momenti affert cur illa corpora, quoniam futura sunt in doloribus, ideo etiam moritura esse credamus? Dixerunt quidem [3 1Kb] Platonici, ex terrenis corporibus moribundisque membris esse anime et metuere, et cupere, et dolere, atque gaudere  . Unde uirgilius, Hinc, inquit,  metuunt cupiuntque, dolent gaudentque . Sed conuicimus eos in quarto decimo  huius operis libro, habere animas secundum ipsos ab omni etiam corporis labe purgatas, diram cupiditatem, qua rursus incipiunt in corpora uelle reuerti . Ubi autem potest esse cupiditas, profecto etiam dolor potest. Frustrata quippe cupiditas siue non perueniendo quo tendebat, siue amittendo quo peruenerat, uertitur in dolorem. Quapropter si anima, que uel sola uel maxime dolet, habet tamen quamdam pro suo modo immortalitatem  suam  , non ideo mori poterunt illa corpora, quia dolebunt. Postremo si corpora faciunt, ut anime doleant, cur eis dolorem possunt, mortem uero inferre non possunt, nisi quia consequens non est, ut mortem faciat, quod dolorem facit? Cur ergo incredibile est, ita ignes illis corporibus dolorem posse inferre, non mortem, sicut ipsa corpora dolere animas faciunt, quas tamen non ideo mori cogunt? Non est ergo necessarium future mortis argumentum dolor.



CAPUT Iu.---De naturalibus exemplis, quorum consideratio doceat posse inter cruciatus uiuentia corpora permanere.

1. Quapropter si, ut [1 1Kb] scripserunt qui naturas animalium curiosius indagarunt, salamandra in ignibus uiuit; et quidam notissimi Sicilie montes, qui tanta diuturnitate temporis atque uetustate usque nunc ac deinceps flammis estuant, atque integri perseuerant, satis idonei testes sunt, non omne quod ardet absumi; et anima indicat, non omne quod dolere potest, posse etiam mori: quid adhuc a nobis rerum poscuntur exempla, quibus doceamus, non esse incredibile, ut hominum corpora sempiterno supplicio punitorum, et in igne animam non amittant, et sine detrimento ardeant, et sine interitu doleant? Habebit enim tunc istam [2 1Kb] carnis substantia qualitatem ab illo inditam, qui tam miras et uarias tot rebus indidit, quas uidemus, ut eas, quia multe sunt, non miremur. Quis enim nisi Deus creator omnium dedit carni pauonis mortui ne putresceret? Quod cum auditum incredibile uideretur, euenit ut apud Carthaginem nobis cocta apponeretur hec auis: de cuius pectore pulparum, quantum uisum est, decerptum seruari iussimus: quod post dierum tantum spatium, quanto alia caro quecumque cocta putresceret, prolatum atque oblatum, nichil nostrum offendit olfactum. Itemque repositum post dies amplius quam triginta, idem quod erat inuentum est: idemque post annum, nisi quod aliquantum corpulentie siccioris et contractioris fuit. Quis palee dedit uel tam frigidam uim, ut obrutas niues seruet; uel tam feruidam, ut poma immatura maturet?

2. De ipso igne mira quis explicet, quo queque adusta nigrescunt, cum ipse sit lucidus; et pene omnia que ambit et lambit, colore pulcherrimus [3 1Kb] decolorat, atque ex pruna fulgida carbonem teterrimum reddit? Neque id quasi regulariter definitum est: nam e contrario lapides igne candente percocti, et ipsi fiunt candidi, et quamuis ille magis rubeat, illi albicent [4 1Kb] , congruit tamen luci quod album est, sicut nigrum tenebris. Cum itaque ignis in lignis ardeat, ut lapides  coquat, contrarios habet non in contrariis rebus effectus. Etsi enim lapides et ligna diuersa sunt; contraria tamen non sunt, sicut album et nigrum, quorum in lapidibus unum facit, alterum in lignis, clarus illos clarificans, hec obfuscans; cum in illis deficeret, nisi in istis uiueret. Quid in carbonibus, nonne miranda est [1 1Kb] et tanta infirmitas, ut ictu leuissimo frangantur, pressu facillimo conterantur; et tanta firmitas, ut nullo humore corrumpantur, nulla etate uincantur, usque adeo ut eos substernere soleant, qui limites figunt, ad conuincendum litigatorem, quisquis post quantalibet tempora exstiterit, fixumque lapidem limitem non esse contenderit? Quis eos in terra humida infossos, ubi ligna putrescerent, tam diu durare incorruptibiliter posse, nisi rerum ille corruptor ignis effecit  ?

3. Intueamur etiam miraculum calcis, excepto eo, de quo iam satis diximus, quod igne candicat [2 1Kb] , quo alia tetra redduntur, etiam occultissime ab igne ignem concipit, eumque iam gleba tangentibus frigida tam latenter seruat, ut nulli nostro sensui prorsus appareat, sed compertus experimento, etiam dum non apparet, sciatur inesse sopitus. Propter quod eam uiuam calcem loquimur, uelut ipse ignis latens anima sit inuisibilis uisibilis corporis. Iam uero quam mirum est quod cum exstinguitur, tunc accenditur? Ut enim occulto igne careat, aqua [3 1Kb] infunditur, aquaue perfunditur; et cum ante sit frigida, inde feruescit, unde feruentia cuncta frigescunt. uelut exspirante ergo illa gleba discedens ignis, qui latebat, apparet, ac deinde tanquam morte [4 1Kb] sic frigida est, ut adiecta unda non sit arsura, et quam calcem uocabamus uiuam, uocemus exstinctam. Quid est quod huic miraculo addi posse uideatur? et tamen additur. Nam si non adhibeas aquam, sed oleum, quod magis fomes est ignis, nulla eius perfusione uel infusione feruescit  . Hoc miraculum si de aliquo Indico lapide legeremus, siue audiremus, et in nostrum experimentum uenire non posset, profecto aut mendacium putaremus, aut certe granditer miraremur. Quarum uero rerum ante oculos nostros quotidiana documenta uersantur, non genere minus mirabili, sed ipsa assiduitate uilescunt, ita ut ex ipsa India, que remota est pars orbis a nobis, desierimus nonnulla mirari, que ad nos potuerunt miranda perduci.

4. Adamantem lapidem multi apud nos habent, et maxime aurifices insignitoresque gemmarum, qui lapis nec ferro, nec igni  , nec alia ui ulla, perhibetur preter [5 1Kb] hircino sanguine uinci  . Sed qui  eum habent atque nouerunt, numquid ita mirantur, ut hi quibus primum potentia eius ostenditur? Quibus autem non ostenditur, fortasse nec credunt; aut si credunt, inexperta mirantur; et si contigerit experiri, adhuc quidem mirantur insolita, sed assiduitas experiendi paulatim subtrahit admirationis incitamentum. Magnetem lapidem nouimus mirabilem ferri esse raptorem: quod cumprimum uidi, uehementer inhorrui. Quippe cernebam a lapide ferreum annulum raptum atque suspensum; deinde tanquam ferro quod rapuerat, uim dedisset suam, communemque fecisset, idem annulus admotus est alteri, eumque suspendit, atque ut ille prior lapidi, sic alter annulus priori annulo coherebat: accessit eodem modo tertius, accessit et quartus, iamque sibi per mutua circulis nexis, non implicatorum intrinsecus, sed extrinsecus adherentium, quasi catena pependerat annulorum. Quis istam uim lapidis non stuperet, que illi non solum inerat, uerum etiam per tot suspensa transibat, et inuisibilibus ea uinculis subligabat? Sed multo est mirabilius, quod a fratre et cepiscopo meo Seuero Mileuitano de isto lapide comperi. Se ipsum namque uidisse narrauit, quemadmodum Bathanarius quondam Comes Africe, cum apud eum conuiuaretur Episcopus, eumdem protulerit lapidem, et tenuerit sub argento, ferrumque super argentum posuerit; deinde sicut subter mouebat manum, qua lapidem tenebat, ita ferrum desuper mouebatur, atque argento medio nichilque patiente, concitatissimo cursu ac recursu infra lapis ab homine, supra ferrum rapiebatur a lapide. Dixi quod ipse conspexi, dixi quod ab illo audiui, cui tanquam ipse uiderim credidi. Quid etiam de isto magnete legerim dicam. Quando iuxta eum ponitur adamas, non rapit ferrum; et si iam rapuerat, ut ei appropinquauerit, mox remittit  India mittit hos lapides: sed si eos nos cognitos iam desistimus admirari, quanto magis illi a quibus ueniunt, si eos facillimos habent, sic forsitan habent ut nos calcem, quam miro modo aqua feruescentem, qua solet ignis exstingui, et oleo non feruescentem, quo solet ignis accendi, quia in promptu nobis est, non miramur?



CAPUT u.---Quanta sint quorum ratio nequeat agnosci [1 1Kb] , et tamen eadem uera esse non sit ambiguum.

1. uerumtamen homines infideles, qui [2 1Kb] cum diuina uel preterita uel futura miracula predicamus, que illis experienda non ualemus ostendere, rationem a nobis earum flagitant rerum; quam quoniam non possumus reddere , existimant falsa esse que dicimus; ipsi de tot mirabilibus rebus, quas uel uidere possumus, uel uidemus, debent reddere rationem. Quod si fieri ab homine non posse peruiderint, fatendum est eis, non ideo aliquid non fuisse, uel futurum non esse, quia ratio  inde non potest reddi; quandoquidem sunt ista de quibus similiter non potest. Non itaque pergo per plurima que mandata sunt litteris, non gesta atque transacta, sed in locis quibusque manentia; quo si quisquam ire uoluerit et potuerit, utrum uera sint, explorabit, sed pauca commemoro. Agrigentinum Sicilie salem perhibent: cum fuerit admotus igni, uelut in aqua fluescere; cum uero ipsi aque, uelut in igue crepitare  . Apud Garamantas quemdam fontem tam frigidum diebus, ut non bibatur; tam feruidum noctitibus, ut non tangatur  . In Epiro alium fontem, in quo faces, ut in ceteris, exstinguuntur accense; sed, non ut in ceteris, accenduntur exstincte  . Asbeston Arcadie lapidem propterea sic uocari, quod accensus semel iam non possit exstingui  . Lignum cuiusdam ficus Aegyptie, non ut ligna cetera in aquis natare, sed mergi; et quod est mirabilius, eum in imo aliquandiu fuerit, inde ad aque superficiem rursus emergere, quando madefactum debuit humoris pondere pregrauari  . Poma in terra Sodomorum gigni quidem, et ad maturitatis faciem peruenire; sed morsu pressuue tentata, in fumum ac fauillam corio fatiscente uanescere  . Pyritem lapidem Persicum tenentis manum, si uehementius prematur, adurere, propter quod ab igne nomen accepit  . In eadem Perside gigni etiam lapidem Selenitem, cuius interiorem candorem cum luna crescere atque deficere  . In Cappadocia etiam uento equas concipere, eosdemque fetus non amplius triennio uiuere  . Tylon [1 1Kb] Indie insulam eo preferri ceteris terris, quod omnis arbor que in ea gignitur, nunquam nudatur tegmine foliorum  .

2. De his atque aliis innumerabilibus mirabilibus, que historia non factorum et transactorum, sed manentium locorum tenet, mihi autem aliud agenti ea persequi nimis longum est, reddant rationem, si possunt, infideles isti, qui nolunt diuinis Litteris credere; quid aliud quam non putantes eas esse diuinas, eo quod res habeant incredibiles, sicuti hoc est unde nunc agimus. Non enim admittit, inquiunt, ulla ratio, ut caro ardeat, nec absumatur; doleat, neque moriatur: ratiocinatores uidelicet magni, qui de omnibus rebus quas esse mirabiles constat, possint reddere rationem. Reddant ergo de his  , que pauca posuimus, que procul dubio si esse nescirent, et ea futura esse diceremus, multo minus crederent, quam quod nunc dicentibus nobis nolunt credere aliquando uenturum. Quis enim eorum nobis crederet, si, quemadmodum dicimus futura hominum uiua corpora, que semper arsura  atque dolitura, nec tamen aliquando moritura sint, ita diceremus in futuro seculo futurum salem, quem faceret ignis uelut in aqua fluescere, eumdemque faceret aqua uelut in igne crepitare; aut futurum fontem, cuius aqua in refrigerio noctis sic ardeat, ut non possit tangi; in estibus uero diei sic algeat, ut bibi non possit; aut futurum lapidem, uel eum qui suo calore manum constringentis adureret, uel eum qui undecumque accensus exstingui omnino non posset, et cetera que pretermissis aliis innumeris commemoranda interim duxi? Hec ergo in illo seculo, quod futurum est, si diceremus futura, nobisque increduli responderent, Si uultis ut ea credamus, de singulis reddite rationem: nos non posse confiteremur, eo quod istis et similibus Dei miris operibus infirma mortalium ratiocinatio uinceretur; fixam tamen apud nos esse rationem, non sine ratione Omnipotentem facere, unde animus humanus infirmus rationem non potest reddere: et in multis quidem rebus incertum nobis esse quid uelit; illud tamen esse certissimum, nichil eorum illi esse impossibile, quecumque uoluerit: eique nos credere predicenti, quem neque impotentem, neque mentientem possumus credere. Hi tamen fidei reprehensores, exactoresque rationis, quid ab ista respondent, de quibus ratio reddi ab homine non potest, et tamen sunt, et ipsi rationi nature uidentur esse contraria? Que si futura esse diceremus, similiter a nobis, sicut eorum que futura esse dicimus, ab infidelibus ratio posceretur. Ac per hoc, cum in talibus operibus Dei deficiat ratio cordis et sermonis humani, sicut ista non ideo non sunt, sic non ideo etiam illa non erunt, quoniam ratio de utrisque ab homine non potest reddi.



CAPUT uI.---Quod non omnia miracula naturalia sint, sed pleraque humano ingenio modificata, pleraque autem demonum arte composita.

1. Hic forte respondeant, Prorsus nec ista sunt, nec ista credimus, falsa de his dicta, falsa conscripta sunt; et adiiciant ratiocinantes, atque dicentes, Si talia credenda sunt, credite et uos quod in easdem litteras est relatum, fuisse uel esse quoddam ueneris fanum, atque ibi candelabrum, et in eo lucernam sub diuo sic ardentem, ut eam nulla tempestas, nullus imber exstingueret, unde sicut ille lapis, ita ista , id est, lucerna inexstinguibilis, nominata est. Quod propterea poterunt dicere, ut respondendi nobis angustias ingerant: quia si dixerimus non esse credendum, scripta illa miraculorum infirmabimus; si autem credendum esse concesserimus, confirmabimus numina paganorum. Sed nos, sicut iam in libro duodeuigesimo huius operis dixi , non habemus necesse omnia credere que continet historia gentium, cum et ipsi inter se historici, sicut ait uarro, quasi data opera et quasi ex industria per multa dissentiant; sed ea, si uolumus, credimus que non aduersantur libris, quibus non dubitamus oportere nos credere. De his autem miraculorum locis, nobis ad ea que futura persuadere incredulis uolumus, satis  illa sufficiunt, que nos quosque possumus experiri, et eorum testes idoneos non difficile est inuenire. De isto autem fano ueneris et lucerna inexstinguibili, non solum in nullas coarctamur angustias, uerum etiam latitudinis nobis campus aperitur. Addimus enim ad istam lucernam inexstinguibilem, et humanarum et magicarum, id est per homines demonicarum [1 1Kb] artium, et ipsorum per se ipsos demonum multa miracula: que si negare uoluerimus, eidem ipsi cui credimus sacrarum Litterarum aduersabimur ueritati. Aut ergo in lucerna illa mechanicum aliquid de lapide asbesto ars humana molita est, aut arte magica factum est, quod homines illo mirarentur in templo, aut demon quispiam sub nomine ueneris tanta se efficacia presentauit, ut hoc ibi prodigium et appareret hominibus, et diutius permaneret  . Illiciuntur autem demones ad inhabitandum per creaturas, quas non ipsi, sed Deus condidit, delectabilibus pro sua diuersitate diuersis, non ut animalia cibis, sed ut spiritus signis, que cuiusque delectationi congruunt, per uaria genera lapidum, herbarum, lignorum, animalium, carminum, rituum  . Ut autem illiciantur ab hominibus, prius eos ipsi astutissima calliditate seducunt, uel inspirando eorum cordibus uirus occultum, uel etiam fallacibus amicitiis apparendo, eorumque paucos discipulos suos faciunt, plurimorumque doctores. Neque enim potuit, nisi primum ipsis docentibus, disci quid quisque illorum appetat, quid exhorreat, quo inuitetur nomine, quo cogatur: unde magice artes earumque artifices exstiterunt. Maxime autem possident corda mortalium, qua potissimum possessione gloriantur, cum se transfigurant in Angelos lucis . Sunt ergo facta eorum plurima, que quanto magis mirabilia confitemur, tanto cautius uitare debemus. Sed ad hoc unde nunc agimus, nobis etiam ipsa proficiunt. Si enim hec immundi demones possunt, quanto potentiores sunt sancti Angeli, quanto potentior est his omnibus Deus, qui tantorum miraculorum effectores etiam ipsos Angelos fecit?

2. Quamobrem si tot et tanta mirifica [2 1Kb] , que appellant, Dei creatura utentibus humanis artibus fiunt, ut ea qui nesciunt opinentur esse diuina; unde factum est, ut in quodam templo lapidibus magnetibus in solo et camera proportione magnitudinis positis, simulacrum ferreum eris illius medio inter utrumque lapidem, ignorantibus quid sursum esset ac deorsum, quasi numinis potestate penderet  ; quale  aliquid etiam in illa lucerna ueneris de lapide asbesto ab artifice fieri potuisse iam diximus: si magorum opera, quos nostra Scriptura ueneficos et incantatores uocat, in tantum demones extollere potuerunt, ut congruere hominum sensibus sibi nobilis peta uideretur, de quadam femina, que tali arte polleret, dicens:

Hec se carminibus promittit soluere mentes,
Quas uelit, ast aliis duras immittere curas;
Sistere aquam fluuiis, et uertere sidera retro;
Nocturnosque ciet manes: mugire uidebis.
Sub pedibus terram, et descendere montibus ornos: 
quanto magis Deus potens est facere que infidelibus sunt incredibilia, sed illius facilia potestati; quandoquidem ipse lapidum aliarumque uim rerum et hominum ingenia, qui ea miris utuntur modis, angelicasque naturas omnibus terrenis potentiores animantibus condidit, uniuersa mirabilia mirabili uincente uirtute, et operandi, iubendi, sinendique sapientia, utens omnibus tam mirabiliter, quam creauit?



CAPUT uII.---Quod in rebus miris summa credendi ratio sit omnipotentia Creatoris.

1. Cur itaque facere non possit Deus, ut et resurgant corpora mortuorum, et igne eterno crucientur corpora damnatorum, qui fecit mundum in celo, in terra, in ere, in aquis, innumerabilibus miraculis plenum; cum sit omnibus quibus plenus est procul dubio maius et excellentius etiam ipse mundus miraculum? Sed isti cum quibus uel contra quos agimus, qui et Deum esse credunt a quo factus est mundus, et deos ab illo factos per quos ab illo administratur mundus, et miraculorum effectrices, siue spontaneorum, siue cultu et ritu quolibet imperatorum [1 1Kb] , siue etiam magicorum mundanas uel non negant, uel insuper et predicant potestates, quando eis rerum uim mirabilem proponimus aliarum, que nec animalia sunt rationalia, nec ulla ratione prediti spiritus, sicut sunt ea, quorum pauca commemorauimus, respondere assolent: uis est ista nature, natura eorum sic se habet, propriarum iste sunt efficacie naturarum. Tota itaque ratio est, cur Agrigentinum salem flamma fluere faciat, aqua crepitare, quia hec est natura eius. At hoc esse potius contra naturam uidetur, que non igni, sed aque dedit salem soluere; torrere autem igni, non aque. Sed ista, inquiunt, salis huius naturalis est uis, ut his contraria patiatur. Hec igitur ratio redditur et de illo fonte Garamantico, ubi una uena friget diebus, noctibus feruet, ui utraque molesta tangentibus. Hec et de illo alio, qui cum sit contrectantibus frigidus, et facem sicut alii fontes exstinguat accensam, dissimiliter tamen atque mirabiliter idem ipse accendit exstinctam. Hec et de lapide  asbesto, qui cum ignem nullum habeat proprium, accepto tamen sic ardet alieno, ut non possit exstingui. Hec de ceteris que piget retexere, quibus licet uis insolita contra naturam inesse uideatur, alia tamen de illis non redditur ratio, nisi ut dicatur, hanc eorum esse naturam. Breuis sane ista est ratio, fateor, sufficiensque responsio. Sed cum Deus auctor sit naturarum omnium, cur nolunt [1 1Kb] fortiorem nos reddere rationem, quando aliquid uelut impossibile nolunt credere, eisque redditionem rationis poscentibus respondemus, hanc esse uoluntatem omnipotentis Dei; qui certe non ob aliud uocatur omnipotens, nisi quoniam quidquid uult potest; qui potuit creare tam multa, que nisi ostenderentur, aut a credendis hodieque testibus dicerentur, profecto impossibilia putarentur, non solum que ignotissima apud nos, uerum etiam que notissima posui. Illa enim que apud nos preter eos, quorum de his libros legimus, non habent testem, et ab eis conscripta sunt qui non sunt diuinitus docti atque humanitus falli forte potuerunt, licet cuique sine recta reprehensione non credere.

2. Nam nec ego uolo temere credi cuncta que posui, quia nec a me ipso ita creduntur tanquam nulla de illis sit in mea cogitatione dubitatio, exceptis his que uel ipse sum expertus, et cuiuis facile est experiri; sicut de calce, quod feruet in aqua, in oleo frigida est; de magnete lapide, quod nescio qua sorbitione insensibili stipulam non moueat, et ferrum rapiat; de carne non putrescente pauonis, cum putruerit et Platonis; de palea sic frigente ut fluescere niuem non sinat, sic calente ut maturescere poma compellat; de igne fulgido, quod secundum suum fulgorem lapides coquendo candificet, et contra eumdem suum fulgorem urendo plurima obfuscet. Tale est quod et nigre macule offunduntur ex oleo splendido, similiter nigre linee de candido imprimuntur argento. De carbonibus etiam, quod accendente [2 1Kb] igne sic uertantur in contrarium, ut de lignis pulcherrimis tetri, fragiles de duris, imputribiles de putribilibus fiant. Hec ipse quedam cum multis, quedam cum omnibus noui, et alia plurima, que huic libro inserere longum fuit. De his autem que posui non experta, sed lecta preter de fonte illo, ubi faces exstinguuntur ardentes et accenduntur exstincte, et de pomis terre Sodomorum forinsecus quasi maturis, intrinsecus fumeis, nec testes aliquos idoneos a quibus utrum uera essent audirem, potui reperire. Et illum quidem fontem non inueni, qui in Epiro uidisse se dicerent, sed qui in Gallia similem nossent non longe a Gratianopoli ciuitate  . De fructibus autem Sodomitarum arborum, non tantum littere fide digne indicant, uerum etiam tam multi se loquuntur expertos, ut hinc dubitare non possim. Cetera uero sic habeo, ut neque affirmanda, neque neganda decreuerim: sed ideo etiam  ipsa posui, quoniam apud eorum, contra quos agimus, historicos legi: ut ostenderem qualia multa, multique illorum, nulla reddita ratione, in suorum litteratorum scripta litteris credant, qui nobis credere, quando id quod eorum experientiam sensumque transgreditur, omnipotentem Deum dicimus esse facturum, nec reddita ratione dignantur. Nam que melior et ualidior ratio de rebus talibus redditur, quam cum Omnipotens ea posse facere perhibetur, et facturus dicitur, que prenuntiasse ibi legitur, ubi alia multa prenuntiauit, que fecisse monstratur? Ipse quippe faciet, quia se facturum esse predixit, que impossibilia putantur, qui promisit et fecit ut ab incredulis gentibus incredibilia crederentur.



CAPUT uIII.---Non esse contra naturam, cum in aliqua re, cuius natura innotuit, aliquid ab eo quod erat notum, incipit esse diuersum.

1. Si autem propterea respondent, se non credere que de humanis semper arsuris nec unquam morituris corporibus dicimus, quia humanorum corporum naturam nouimus longe aliter institutam; unde nec illa ratio hinc reddi potest, que de illis naturis mirabilibus reddebatur, ut dici possit, uis ista naturalis est, rei huius ista natura est; quoniam scimus humane carnis istam non esse naturam: habemus quidem quod respondeamus de Litteris sacris, hanc ipsam scilicet humanam carnem aliter institutam fuisse ante peccatum, id est, ut posset nunquam perpeti mortem; aliter autem post peccatum, qualis in erumna huius mortalitatis innotuit, ut perpetem uitam tenere non possit. Sic ergo aliter quam nobis nota est, instituetur in resurrectione mortuorum. Sed quoniam istis non credunt litteris, ubi legitur qualis in paradiso uixerit homo, quantumque fuerit a necessitate mortis alienus, quibus utique si crederent, non cum illis pena damnatorum, que futura est, operosius ageremus; de litteris eorum, qui doctissimi apud illos fuerunt, aliquid proferendum est, quo appareat posse fieri, ut aliter se habeat queque res, quam prius in rebus innotuerat sue determinatione nature.

2. Est in Marci uarronis libris, quorum inscriptio est, De gente populi Romani, quod eisdem uerbis, quibus ibi legitur, et hic ponam: »In celo, inquit, mirabile exstitit portentum: nam in stella ueneris nobilissima, quam Plautus uesperuginem , Homerus Hesperon appellat, pulcherrimam dicens , Castor scribit tantum portentum exstitisse, ut mutaret colorem, magnitudinem, figuram, cursum: quod factum ita neque antea, nec postea sit. Hoc factum Ogyge [1 1Kb] rege dicebant Adrastus Cyzicenus [2 1Kb] et Dion Neapolites, mathematici nobiles«  . Hoc certe  uarro tantus auctor portentum non appellaret, nisi esse contra naturam uideretur. Omnia quippe portenta contra naturam dicimus esse: sed non sunt. Quomodo est enim contra naturam, quod Dei fit uoluntate, cum uoluntas tanti utique Conditoris condite rei cuiusque natura sit? Portentum ergo fit, non contra naturam, sed contra quam est nota natura. Quis autem portentorum numerat multitudinem, que historia gentium continetur? Sed nunc in hoc uno attendamus, quod ad rem de qua agimus pertinet. Quid ita dispositum est ab auctore nature celi et terre, quemadmodum cursus ordinatissimus siderum? quid tam ratis legibus fixisque firmatum? Et tamen quando ille uoluit, qui summo regit imperio ac potestate quod condidit, stella pre ceteris magnitudine atque splendore notissima, colorem magnitudinem, figuram, et  sui cursus ordinem legemque mutauit. Turbauit profecto tunc, si ulli iam fuerunt canones astrologorum, quos uelut inerrabili [1 1Kb] computatione de preteritis ac futuris astrorum motibus conscriptos habent, quos canones sequendo ausi sunt dicere hoc quod de Lucifero contigit, nec antea, nec postea contigisse. Nos autem in diuinis libris legimus, etiam solem ipsum et stetisse; cum hoc a Domino Deo petiuisset uir sanctus iehsu Naue, donec ceptum prelium uictoria terminaret ; et retrorsum redisse, ut regi Ezechie quindecim anni ad uiuendum additi, hoc etiam prodigio promissioni Dei significarentur adiuncto . Sed ista quoque miracula, que meritis sunt concessa sanctorum, quando credunt isti facta, magicis artibus tribuunt. Unde illud est quod superius commemoraui dixisse uirgilium,

Sistere aquam fluuiis, et uertere sidera retro. 
Nam et fluuium stetisse superius, inferiusque fluxisse, cum populus Dei, ductore supra memorato Iesu Naue, uiam carperet , et Elia propheta transeunte, ac postea discipulo eius Eliseo id esse factum in sacris Litteris legimus ; et retro uersum fuisse maximum sidus regnante Ezechia, modo commemorauimus. Quod uero de Lucifero uarro scripsit, non est illic dictum alicui homini petenti id fuisse concessum.

3. Non ergo de notitia naturarum caliginem sibi faciant infideles, quasi non possit in aliqua re diuinitus fieri aliud, quam in eius natura per humanam suam experientiam cognouerunt: quamuis et ipsa que in rerum natura omnibus nota sunt, non minus mira sint; essentque stupenda considerantibus cunctis, si solerent homines mirari mira nisi rara. Quis enim, consulta ratione, non uideat in hominum innumerabili numerositate, et tanta nature similitudine, ualde mirabiliter sic habere singulos singulas facies, ut nisi inter se similes essent, non discerneretur species eorum ab animalibus ceteris; et rursus nisi inter se dissimiles essent, non discernerentur  singuli ab hominibus ceteris? Quos ergo similes confitemur, eosdem dissimiles inuenimus. Sed mirabilior est consideratio dissimilitudinis; quoniam similitudinem Iustius uidetur exposcere natura communis. Et tamen quoniam que sunt rara, ipsa sunt mira, multo amplius admiramur quando duos ita similes reperimus, ut in eis discernendis aut semper, aut frequenter erremus.

4. Sed quod dixi scriptum a uarrone, licet eorum sit historicus idemque doctissimus, fortasse uere factum esse non credunt; aut quia non diu mansit talis [1 1Kb] eiusdem sideris cursus, sed reditum est ad solitum, minus isto mouentur exemplo. Habent ergo aliud, quod etiam nunc possit ostendi, eisque puto debere sufficere, quo commoneantur [2 1Kb] , cum aliquid aduerterint in aliqua institutione nature, eamque sibi notissimam fecerint, non se inde Deo debere prescribere, quasi eam non possit in longe aliud, quam eis cognita est, uertere atque mutare. Terra Sodomorum non fuit utique ut nunc est: sed iacebat simili ceteris facie, eademque uel etiam uberiore fecunditate pollebat; nam Dei paradiso in diuinis eloquiis comparata est . Hec posteaquam tacta de celo est, sicut illorum quoque attestatur historia, et nunc ab eis qui ueniunt ad loca illa conspicitur, prodigiosa fuligine horrori est, et poma eius interiorem fauillam mendaci superficie maturitatis includunt. Ecce non erat talis, et talis est. Ecce a Conditore naturarum natura eius in hanc fedissimam diuersitatem mirabili mutatione conuersa est: et quod post tam longum accidit tempus, tam longo tempore perseuerat.

5. Sicut ergo non fuit impossibile Deo, quas uoluit, instituere; sic ei non est impossibile, in quidquid uoluerit, quas instituit, mutare naturas. Unde illorum quoque miraculorum multitudo siluescit, que monstra, ostenta, portenta, prodigia nuncupantur: que recolere et commemorare si uelim, huius operis quis erit finis? Monstra sane dicta perhibent a monstrando, quod aliquid significando demonstrent; et ostenta ab ostendendo; et portenta a portendendo, id est, preostendendo; et prodigia, quod porro dicant, id est, futura predicant. Sed uiderint eorum coniectores, quomodo ex eis siue fallantur, siue instinctu spirituum, quibus cura est tali pena dignos animos hominum noxie curiositatis retibus implicare, etiam uera predicant, siue multa dicendo aliquando in aliquid ueritatis incurrant. Nobis tamen ista que uelut contra naturam fiunt, et contra naturam fieri dicuntur , et monstra, ostenta, portenta, prodigia nuncupantur, hoc monstrare debent, hoc ostendere, uel preostendere, hoc predicere, quod facturus sit Deus, que de corporibus hominum se prenuntiauit  esse facturum, nulla impediente difficultate, nulla prescribente lege nature. Quomodo autem prenuntiauerit, satis in libro superiore docuisse me existimo, decerpendo de Scripturis sanctis et nouis et ueteribus, non quidem omnia ad hoc pertinentia, sed que sufficere huic operi iudicaui.



CAPUT IX.---De gehenna, et eternarum qualitate penarum.

1. Quod igitur de sempiterno supplicio damnatorum per suum prophetam Deus dixit fiet, omnino fiet: uermis eorum non morietur, et ignis eorum non exstinguetur . Ad hoc enim uehementius commendandum, etiam Dominus iehsu, cum membra que hominem scandalizant pro his hominibus [1 1Kb] poneret, quos ut sua membra dextra quis diligit, eaque preciperet amputari: Bonum est, inquit, tibi debilem introire in uitam, quam duas manus habentem ire in gehennam, in ignem inexstinguibilem, ubi uermis eorum non moritur, et ignis eorum non exstinguitur. Similiter de pede: Bonum est tibi, inquit, claudum introire in uitam eternam, quam duos pedes habentem mitti in gehennam ignis inexstinguibilis, ubi uermis eorum non moritur, et ignis non exstinguitur. Non aliter ait et de oculo: Bonum est tibi luscum introire in regnum Dei, quam duos oculos habentem mitti in gehennam ignis, ubi uermis eorum non moritur, et ignis non exstinguitur . Non eum [2 1Kb] piguit uno loco eadem uerba ter dicere: quem non terreat ista repetitio, et illius pene comminatio tam uehemens ore diuino?

2. Utrumque autem horum, ignem scilicet atque uermem, qui uolunt ad animi penas, non ad corporis pertinere, dicunt etiam uri dolore animi sero atque infructuose penitentis eos qui fuerint a regno Dei separati: et ideo ignem pro isto dolore urente non incongrue poni potuisse contendunt: unde illud Apostoli est, Quis scandalizatur, et ego non uror ? Eumdem  etiam uermem putant intelligendum esse. Nam scriptum est, inquiunt, Sicut tinea uestimentum et uermis lignum, sic meror excruciat cor uiri . Qui uero penas et animi et corporis in illo supplicio futuras esse non dubitant, igne uri corpus, animum autem rodi quodammodo uerme meroris affirmant. Quod etsi credibilius dicitur; quia utique absurdum est, ibi dolorem aut corporis, aut animi defuturum: ego tamen facilius est [3 1Kb] ut ad corpus dicam utrumque pertinere, quam neutrum; et ideo tacitum in illis diuine Scripture uerbis animi dolorem, quoniam consequens esse intelligitur, etiamsi non dicatur, ut corpore sic dolente animus quoque sterili penitentia crucietur. Legitur quippe et in ueteribus Scripturis, uindicta carnis, impii, ignis et uermis . Potuit breuius dici, uindicta impii. Cur ergo dictum est, carnis impii, nisi quia utrumque, id est, et ignis et uermis, pena erit carnis? Aut si uindictam carnis propterea dicere uoluit, quia hoc in homine uindicabitur,  quod secundum carnem uixerit ; eligat quisque quod placet, aut ignem tribuere corpori, animo uermem: hoc proprie, illud tropice; aut utrumque proprie corpori. Iam enim satis superius disputaui, posse animalia etiam in ignibus uiuere, in ustione sine consumptione, in dolore sine morte, per miraculum omnipotentissimi Creatoris: cui hoc possibile esse qui negat, a quo sit quidquid in naturis omnibus minatur ignorat. Ipse enim est Deus, qui omnia in hoc mundo magna et parua miracula que commemorauimus, et incomparabiliter plura que non commemorauimus, fecit, eademque ipso mundo uno atque omnium maximo miraculo inclusit. Eligat ergo unum de duobus quisque quod placet, utrum et uermem ad corpus proprie, an ad animum translato a corporalibus ad incorporalia uocabulo existimet pertinere. Quid autem horum uerum sit, res ipsa expeditius indicabit, quando erit scientia tanta sanctorum, ut eis cognoscendarum illarum penarum necessaria non sit experientia, sed ea que tunc erit plena atque perfecta, ad hoc quoque sciendum sapientia sola sufficiat. Nunc enim ex parte scimus, donec ueniat quod perfectum est . Dum tamen nullo modo illa corpora talia futura esse credamus, ut nullis ab igne afficiantur doloribus.



CAPUT X.---An ignis gehenne, si corporalis est, possit malignos spiritus, id est demones incorporeos, tactu suo adurere.

1. Hic occurrit querere, si non erit ignis incorporalis [2 1Kb] , sicut est animi dolor, sed corporalis, tactu noxius, ut eo possint corpora cruciari; quomodo in eo erit etiam pena spirituum malignorum? Idem quippe ignis, erit supplicio scilicet hominum attributus et demonum, dicente Christo, Discedite a me, maledicti, in ignem eternum, qui paratus est diabolo et angelis eius . Nisi quia sunt quedam sua etiam demonibus corpora, sicut doctis hominibus uisum est, ex isto ere crasso atque humido, cuius impulsus uento flante sentitur  . Quod genus elementi si nichil igne perpeti posset, non ureret feruefactus in balneis. Ut enim urat, prior uritur, facitque quod patitur. Si autem quisquam nulla habere corpora demones asseuerat, non est de hac re aut laborandum operosa inquisitione, aut contentiosa disputatione certandum. Cur enim non dicamus, quamuis miris, tamen ueris modis etiam spiritus incorporeos posse pena corporalis ignis affligi, si spiritus hominum,  etiam ipsi profecto incorporei, et nunc potuerunt includi corporalibus membris, et tunc poterunt corporum suorum uinculis insolubiliter alligari? Adherebunt ergo, si eis nulla sunt corpora, spiritus demonum, imo spiritus demones, licet incorporei, corporeis ignibus cruciandi: non ut ignes ipsi, quibus adherebunt, eorum iunctura inspirentur, et animalia fiant, que constent spiritu et corpore; sed, ut dixi, miris et ineffabilibus modis adherendo, accipientes ex ignibus penam, non dantes ignibus uitam. Quia et iste alius modus, quo corporibus adherent spiritus, et animalia fiunt, omnino mirus est, nec comprehendi ab homine potest, et hoc ipse homo est.

2. Dicerem quidem sic arsuros sine ullo suo corpore spiritus, sicut ardebat apud inferos ille diues, quando dicebat, Crucior in hac flamma ; nisi conuenienter responderi cernerem, talem fuisse illam flammam, quales oculi quos leuauit, et Lazarum uidit, qualis lingua cui humorem exiguum desiderauit infundi, qualis digitus Lazari de quo id sibi fieri postulauit: ubi tamen erant sine corporibus anime. Sic ergo incorporalis et illa flamma qua exarsit, et illa guttula quam poposcit; qualia etiam sunt uisa dormientium siue in ecstasi cernentium res incorporales, habentes tamen similitudinem corporum. Nam et ipse homo cum spiritu, non corpore, sit in talibus uisis, ita se tamen tunc similem suo corpori uidet, ut discernere omnino non possit. At uero gehenna illa, quod etiam stagnum ignis et sulphuris dictum est , corporeus ignis erit, et cruciabit corpora damnatorum, aut et hominum et demonum, solida hominum, eria demonum; aut tantum hominum corpora cum spiritibus, demones autem spiritus sine corporibus, herentes sumendo penam, non impertiendo uitam corporalibus ignibus. Unus quippe utrisque ignis erit, sicut ueritas dixit .



CAPUT XI.---An hoc ratio iustitie habeat, ut non sint extensiora penarum tempora, quam fuerint peccatorum.

Sic autem quidam eorum, contra quos defendimus ciuitatem Dei, iniustum putant, ut pro peccatis quamlibet magnis, paruo scilicet tempore perpetratis, pena quisque damnetur eterna; quasi ullius id unquam iustitia legis attendat, ut tanta mora temporis quisque puniatur, quanta mora temporis unde puniretur admisit. Octo genera penarum in legibus esse scribit Tullius, damnum, uincula, uerbera, talionem, ignominiam, exsilium, mortem, seruitutem. Quid horum est quod in breue tempus pro cuiusque peccati celeritate coarctetur, ut tanta uindicetur morula, quanta deprehenditur perpetratum, nisi forte talio  ? id enim agit, ut hoc patiatur quisque quod fecit. Unde illud est Legis, Oculum pro oculo, dentem pro dente  . Fieri enim potest, ut tam breui tempore quisque amittat oculum seueritate uindicte, quam tulit ipse alteri improbitate peccati. Porro autem si aliene femine osculum infixum, rationis sit uerbere uindicare, nonne qui illud puncto temporis fecerit, incomparabili horarum spatio uerberatur, et suauitas uoluptatis exigue diuturno dolore punitur? Quid, in uinculis numquid [1 1Kb] tam diu quisque iudicandus est esse debere, quam diu fecit unde meruit alligari; cum iustissime annosas penas seruus in compedibus pendat, qui uerbo aut ictu celerrime transeunte uel lacessiuit dominum, uel plagauit? Iam uero damnum, ignominia, exsilium, seruitus, cum plerumque sic infliguntur, ut nulla uenia ralaxentur, nonne pro huius uite modo similia penis uidentur eternis? Ideo quippe eterna esse non possunt, quia nec ipsa uita, que his plectitur, porrigitur in eternum: et tamen peccata, que uindicantur longissimi temporis penis, breuissimo tempore perpetrantur; nec quisquam exstitit qui censeret tam cito nocentium finienda esse tormenta, quam cito factum est uel homicidium, uel adulterium, uel sacrilegium, uel quodlibet aliud scelus, non temporis longitudine, sed iniquitatis et impietatis magnitudine metiendum. Qui uero pro aliquo grandi crimine morte mulctatur, numquid mora qua occiditur, que perbreuis est, eius supplicium leges estimant, et non quod eum in sempiternum auferunt de societate uiuentium? Quod est autem de ista ciuitate mortali homines supplicio prime mortis, hoc est de ciuitate illa immortali homines supplicio secunde mortis auferre. Sicut enim non efficiunt leges huius ciuitatis, ut in eam quisque reuocetur occisus; sic nec illius, ut in uitam reuocetur eternam, secunda morte damnatus. Quomodo ergo uerum est, inquiunt, quod ait Christus uester. In qua mensura mensi fueritis, in ea remetietur uobis , si temporale peccatum supplicio punitur eterno  ? Nec attendunt, non propter equale temporis spatium, sed propter uicissitudinem mali, id est, ut qui mala fecerit, mala patiatur, eamdem dictam fuisse mensuram. Quamuis hoc in ea re proprie possit accipi, de qua Dominus cum hoc diceret, loquebatur, id est, de iudiciis et condemnationibus. Proinde qui iudicat et condemnat iniuste, si iudicatur et condemnatur iuste, in eadem mensura recipit, quamuis non hoc quod dedit. Iudicio enim fecit, iudicio patitur: quamuis fecerit damnatione quod iniquum est patiatur damnatione quod iustum est.



CAPUT XII.---De magnitudine preuaricationis prime, ob quam eterna pena omnibus debeatur, qui extra gratiam fuerint Saluatoris.

Sed pena eterna ideo dura et iniusta sensibus uidetur humanis, quia in hac infirmitate moribundorum sensuum deest ille sensus altissime purissimeque  sapientie, quo sentiri possit quantum nefas in illa prima preuaricatione commissum sit. Quanto enim magis homo fruebatur Deo, tanto maiore impietate dereliquit Deum, et factus est malo dignus eterno, qui hoc in se peremit bonum, quod esse posset eternum. Hinc est uniuersa generis humani massa damnata: quoniam qui hoc primitus [1 1Kb] admisit, cum ea que in illo fuerat radicata sua stirpe punitus est, ut nullus ab hoc iusto debitoque supplicio, nisi misericordia et indebita gratia liberetur; atque ita dispertiatur genus humanum, ut in quibusdam demonstretur quid ualeat misericors gratia, in ceteris quid iusta uindicta. Neque enim utrumque demonstraretur in omnibus: quia, si omnes remanerent in penis iuste damnationis, in nullo appareret misericors gratia redimentis [2 1Kb] : rursum, si omnes a tenebris transferrentur in lucem, in nullo appareret seueritas [3 1Kb] ultionis. In qua propterea multo plures quam in illa sunt, ut sic ostendatur quid omnibus deberetur. Quod si omnibus redderetur, iustitiam uindicantis iuste nemo reprehenderet: quia uero tam multi exinde liberantur, est unde agantur maxime gratie gratuito muneri liberantis.



CAPUT XIII.---Contra opinionem eorum qui putant criminosis supplicia post mortem causa purgationis adhiberi.

Platonici quidem, quamuis impunita nulla uelint esse peccata, tamen omnes penas emendationi adhiberi putant, uel humanis inflictas legibus, uel diuinis, siue in hac uita, siue post mortem, si aut parcatur hic cuique, aut ita plectatur ut hic non corrigatur. Hinc est Maronis illa sententia, ubi cum dixisset de terrenis corporibus moribundisque membris, quod anime

Hinc metuunt cupiuntque, dolent gaudentque, nec auras
Suspiciunt, clause tenebris et carcere ceco;
secutus adiunxit, atque ait:

Quin et supremo cum lumine uita reliquit;
id est, cum die nouissimo reliquit eas ista uita.

Non tamen  omne malum miseris, nec funditus omnes
Corporee excedunt pestes, penitusque necesse est
Multa diu concreta modis inolescere miris.
Ergo exercentur penis, ueterumque malorum
Supplicia expendunt: alie panduntur inanes
Suspense ad uentos, aliis sub gurgite uasto
Infectum eluitur scelus, aut exuritur igni. 
Qui hoc opinantur, nullas penas nisi purgatorias uolunt esse post mortem, ut quoniam terris superiora sunt elementa, aqua, er, ignis, ex aliquo istorum mundetur per expiatorias penas, quod terrena contagione contractum est. Aer quippe accipitur in eo quod ait, Suspense ad uentos: aqua in eo quod ait, Sub gurgite uasto: ignis autem suo nomine expressus est, cum dixit, Aut exuritur igni. Nos uero etiam in hac quidem mortali uita esse quasdam penas purgatorias confitemur, non quibus affliguntur quorum uita  uel non inde fit melior, uel potius inde fit peior; sed illis sunt purgatorie, qui eis cerciti corriguntur. Cetere omnes pene, siue temporarie, siue sempiterne, sicut unusquisque diuina prouidentia tractandus est, inferuntur, uel pro peccatis siue preteritis, siue in quibus adhuc uiuit ille qui plectitur, uel pro exercendis declarandisque uirtutibus, per homines et angelos, seu bonos seu malos. Nam etsi quisquam [1 1Kb] mali aliquid alterius improbitate uel errore patiatur, peccat quidem homo, qui uel ignorantia, uel iniustitia cuiquam mali aliquid facit: sed non peccat Deus, qui iusto, quamuis occulto, iudicio fieri sinit. Sed temporarias penas alii in hac uita tantum, alii post mortem, alii et nunc et tunc, uerumtamen ante iudicium illud seuerissimum nouissimumque patiuntur. Non autem omnes ueniunt in sempiternas penas, que post illud iudicium sunt future [2 1Kb] , qui post mortem sustinent temporales. Nam quibusdam, quod in isto non remittitur, remitti in futuro seculo , id est, ne futuri seculi eterno supplicio puniantur, iam supra diximus.



CAPUT XIu.---De penis temporalibus istius uite, quibus subiecta est humana conditio.

Rarissimi sunt autem qui nullas in hac uita, sed tantum post eam penas luunt. Fuisse tamen aliquos, qui usque ad decrepitam senectutem ne leuissimam quidem febriculam senserint, quietamque duxerint uitam, ipsi et nouimus et audiuimus: quanquam uita ipsa mortalium tota pena sit, quia tota tentatio est, sicut sacre Littere personant, ubi scriptum est, Numquid non tentatio est uita humana super terram ? Non enim parua pena est ipsa insipientia, uel imperitia, que usque adeo fugienda merito iudicatur, ut per penas doloribus plenas pueri cogantur queque artificia uel litteras discere: ipsumque discere, ad quod penis adiguntur, tam penale est eis, ut nonnunquam ipsas penas per quas compelluntur discere, malint ferre, quam discere. Quis autem non exhorreat, et mori eligat, si ei proponatur, aut mors perpetienda, aut rursus infantia? Que quidem quod non a risu, sed a fletu orditur hanc lucem, quid malorum ingressa sit, nesciens prophetat quodammodo. Solum, quando natus est, ferunt risisse Zoroastrem  , nec ei boni aliquid monstrosus risus ille portendit. Nam magicarum artium fuisse perhibetur inuentor: que quidem illi nec ad presentis uite uanam felicitatem contra suos inimicos prodesse potuerunt. A Nino quippe rege Assyriorum, cum esset ipse Bactrianorum, bello superatus est. Prorsus quod scriptum est, Graue iugum super filios Adam, a die exitus de uentre matris eorum, usque in diem sepulture in matrem omnium , usque adeo impleri necesse est, ut ipsi paruuli per lauacrum regenerationis ab originalis peccati, quo solo tenebantur, uinculo iam soluti, mala multa patientes, nonnulli et incursus  spirituum malignorum aliquando patiantur. Que quidem passio absit ut eis obsit, si hanc uitam in illa etate, etiam ipsa passione ingrauescente et animam de corpore excludente, finierint  .



CAPUT Xu.---Quod omne opus gratie Dei eruentis nos de profunditate ueteris mali, ad futuri seculi pertineat nouitatem.

uerumtamen in graui iugo quod positum est super filios Adam, a die exitus de uentre matris eorum, usque in diem sepulture in matrem omnium, etiam hoc malum mirabile [1 1Kb] reperitur, ut sobrii simus, atque intelligamus hanc uitam de peccato illo nimis nefario, quod in paradiso perpetratum est, factam nobis esse penalem, totumque quod nobiscum agitur per Testamentum nouum, non pertinere nisi ad noui seculi hereditatem nouam, ut hic pignore accepto, illud cuius hoc pignus est suo tempore consequamur: nunc autem ambulemus in spe, et proficientes de die in diem, spiritu facta carnis mortificemus . Nouit enim Dominus qui sunt eius ; et, Quotquot Spiritu Dei aguntur, hi filii sunt Dei , Sed gratia, non natura. Unicus enim natura Dei Filius, propter nos misericordia factus est filius hominis, ut nos natura filii hominis, filii Dei per illum gratia fieremus [2 1Kb] . Manens quippe ille immutabilis, naturam nostram, in qua nos susciperet, suscepit a nobis; et tenax diuinitatis sue, nostre infirmitatis particeps factus est: ut nos in melius commutati, quod peccatores mortalesque sumus, eius immortalis et iusti [3 1Kb] participatione amittamus, et quod in natura nostra bonum fecit, impletum summo bono in eius nature bonitate seruemus. Sicut enim per unum hominem peccantem  in hoc tam graue malum deuenimus: ita per unum hominem eumdemque Deum iustificantem ad illud bonum tam sublime ueniemus. Nec quisquam se debet ab isto ad illum transisse confidere, nisi cum ibi fuerit, ubi tentatio nulla erit; nisi pacem tenuerit, quam belli huius, in quo caro concupiscit aduersus spiritum et spiritus aduersus carnem , multis et uariis certaminibus querit. Hoc autem bellum nunquam ullum esset, si natura humana per liberum arbitrium in rectitudine, in qua facta est, perstitisset. Nunc uero que pacem felix cum Deo habere noluit, secum pugnat infelix, et cum sit hoc malum miserabile [4 1Kb] , melius est tamen quam priora uite huius. Melius confligitur quippe cum uitiis, quam cum [5 1Kb] sine ulla conflictione dominantur. Melius est, inquam, bellum cum spe eterne pacis, quam sine ulla liberationis cogitatione captiuitas. Cupimus quidem etiam hoc bello carere,  et ad capessendam ordinatissimam pacem, ubi firmissima stabilitate potioribus inferiora [1 1Kb] subdantur, igne diuini amoris accendimur. Sed si, quod absit, illius tanti boni spes nulla esset, malle debuimus in huius conflictationis molestia remanere, quam uitiis in nos dominationem non eis resistendo permittere  .



CAPUT XuI.---Sub quibus gratie legibus omnes regeneratorum habeantur etates.

uerum tanta est Dei misericordia in uasa misericordie que preparauit in gloriam, ut etiam prima hominis etas, id est, infantia que sine ullo renisu subiacet carni, et secunda que pueritia nuncupatur, ubi nondum ratio suscepit hanc pugnam, et fere sub omnibus uitiosis delectationibus iacet, quia licet iam fari ualeat, et ideo infantiam transisse uideatur, nondum in ea est precepti capax infirmitas mentis; si sacramenta Mediatoris acceperit, etiamsi hanc in eis annis uitam finiat, translata scilicet a potestate tenebrarum in regnum Christi, non solum penis non preparetur eternis, sed ne ulla quidem post mortem purgatoria tormenta patiatur. Sufficit enim sola spiritualis regeneratio, ne post mortem obsit quod carnalis generatio cum morte contraxit  . Cum autem uentum fuerit ad etatem, que preceptum iam capit, et subdi potest legis imperio, suscipiendum est bellum contra uitia, et gerendum acriter, ne ad damnabilia peccata perducat. Et si quidem nondum uictoriarum consuetudine roborata sunt, facilius uincuntur et cedunt: si autem uincere atque imperare consueuerunt [2 1Kb] , laboriosa difficultate superantur. Neque id fit ueraciter atque sinceriter, nisi uere [3 1Kb] delectatione iustitie: hec est autem in fide Christi. Nam si lex iubens adsit, et spiritus iuuans desit per ipsam prohihitionem desiderio crescente atque uincente peccati, etiam reatus preuaricationis accedit. Nonnunquam sane apertissima uitia aliis uitiis uincuntur occultis, que putantur esse uirtutes, in quibus regnat superbia et quedam sibi placendi altitudo ruinosa. Tunc itaque uicta uitia deputanda sunt, cum Dei amore uincuntur, quem nisi Deus ipse non donat, nec aliter nisi per Mediatorem Dei et hominum hominem Iesum Christum, qui factus est particeps mortalitatis nostre, ut nos participes faceret diuinitatis sue. Paucissimi autem sunt tante felicitatis, ut ab ipsa ineunte adolescentia nulla damnabilia peccata committant, uel in flagitiis, uel in facinoribus,  uel in nefarie cuiusquam impietatis errore, sed magna spiritus largitate opprimant, quidquid eis posset carnali delectatione dominari [1 1Kb] . Plurimi uero precepto legis accepto, cum prius uicti fuerint preualentibus uitiis et preuaricatores eius effecti, tunc ad gratiam confugiunt adiuuantem, qua fiant et amarius penitendo, et uehementius pugnando, prius Deo subdita, atque ita carni preposita mente uictores. Quisquis igitur cupit penas euadere sempiternas, non solum baptizetur, uerum etiam iustificetur in Christo, ac sic uere transeat a diabolo ad Christum. Purgatorias autem penas nullas futuras opinetur, nisi ante illud ultimum tremendumque iudicium. Nequaquam tamen negandum est, etiam ipsum eternum ignem pro diuersitate meritorum quamuis malorum aliis leuiorem, aliis futurum esse grauiorem, siue ipsius uis atque ardor pro pena digna cuiusque uarietur, siue ipse equaliter ardeat, sed non equali molestia sentiatur.



CAPUT XuII.---De his qui putant nullorum hominum penas in eternum esse mansuras.

Nunc iam cum misericordibus nostris agendum esse uideo, et pacifice disputandum, qui uel omnibus illis hominibus, quos iustissimus Iudex dignos gehenne supplicio iudicabit, uel quibusdam eorum nolunt credere penam sempiternam futuram, sed post certi temporis metas pro cuiusque peccati quantitate longioris siue breuioris [2 1Kb] eos inde existimant liberandos. Qua in re misericordior profecto fuit Origenes, qui et ipsum diabolum atque angelos eius post grauiora pro meritis et diuturniora supplicia ex illis cruciatibus eruendos atque sociandos sanctis Angelis credidit  . Sed illum et propter hoc, et propter alia nonnulla, et maxime propter alternantes sine cessatione beatitudines et miserias, et statutis seculorum interuallis ab istis ad illas, atque ab illis ad istas itus ac reditus interminabiles, non immerito reprobauit Ecclesia  : quin [3 1Kb] et hoc quod misericors uidebatur amisit, faciendo sanctis ueras miserias quibus penas luerent, et falsas beatitudines in quibus uerum ac securum, hoc est, sine timore certum sempiterni boni gaudium non haberent. Longe autem aliter istorum misericordia  humano errat affectu, qui hominum illo iudicio damnatorum miserias temporales, omnium uero qui uel citius uel tardius liberantur, eternam felicitatem putant. Que sententia si propterea bona et uera quia misericors est, tanto erit melior et uerior quanto misericordior fuerit. Extendatur ergo ac profundatur fons huius misericordie usque ad damnatos angelos, saltem post multa atque prolixa quantumlibet secula liberandos  . Cur usque ad uniuersam naturam manat humanam, et cum ad angelicam uentum fuerit, mox arescit? Non audent tamen se ulterius miserando porrigere, et ad liberationem ipsius quoque diaboli peruenire. uerum si aliquis audet, uincit nempe istos, et tamen tanto inuenitur errare deformius, et contra recta Dei uerba peruersius, quanto sibi uidetur sentire clementius.



CAPUT XuIII.---De his qui nouissimo iudicio, propter intercessiones sanctorum, neminem hominum putant esse damnandum.

1. Sunt etiam, quales in collocutionibus nostris ipse sum expertus, qui cum uenerari uideantur Scripturas sanctas, moribus improbandi sunt; et agendo causam suam, multo maiorem quam isti misericordiam Deo tribuunt erga humanum genus. Dicunt enim de malis et infidelibus hominibus diuinitus quidem uerum predictum esse, quod digni sunt pena [1 1Kb] : sed cum ad iudicium uentum fuerit, misericordiam esse superaturam. Donabit enim eos, inquiunt, misericors Deus precibus et intercessionibus sanctorum suorum. Si enim orabant pro illis, quando eos patiebantur inimicos, quanto magis quando uidebunt humiles supplicesque prostratos? Neque enim credendum est, aiunt, tunc amissuros sanctos uiscera misericordie, cum fuerint plenissime ac perfectissime sanctitatis, ut qui tunc orabant pro inimicis suis, quando et ipsi sine peccato non erant, tunc non orent pro supplicibus suis, quando nullum ceperint habere peccatum. Aut uero Deus tunc eos non exaudiet tot et tales filios suos, quando in tanta eorum sanctitate nullum inueniet orationis impedimentum? Testimonium uero Psalmi, et illi quidem qui permittunt infideles atque impios homines saltem longo tempore cruciari, et postea de malis omnibus erui, sed magis isti pro se dicunt esse, ubi legitur: Numquid obliuiscetur misereri Deus, aut continebit in ira sua miserationes suas ? Ira eius est, inquiunt, ut omnes indigni beatitudine sempiterna, ipso iudicante puniantur supplicio sempiterno. Sed si uel longum, uel prorsus ullum esse permiserit, profecto ut possit hoc fieri, continebit in ira sua miserationes suas, quod eum Psalmus dicit non esse facturum. Non enim ait, Numquid diu continebit in ira sua miserationes suas? sed quod prorsus non continebit, ostendit  .

 2. Sic ergo isti uolunt iudicii Dei comminationem non esse mendacem, quamuis sit neminem damnaturus, quemadmodum eius comminationem, qua dixit euersurum se esse Niniuen ciuitatem , mendacem non possumus dicere; et tamen non factum est, inquiunt, quod sine ulla conditione predixit. Non enim ait, Niniue euertetur, si non egerint penitentiam, seque correxerint: sed hoc non addito prenuntiauit futuram euersionem illius ciuitatis. Quam comminationem propterea ueracem putant, quia hoc predixit Deus quod uere digni erant pati, quamuis hoc non esset ipse facturus. Nam etsi penitentibus pepercit, inquiunt, utique illos penitentiam non ignorabat acturos, et tamen absolute ac definite eorum euersionem futuram esse predixit. Hoc ergo erat, inquiunt, in ueritate seueritatis, quia id erant digni; sed in ratione miserationis non erat, quam non continuit in ira sua, ut ab ea pena supplicibus parceret, quam fuerat contumacibus comminatus. Si ergo tunc pepercit, aiunt, quando sanctum suum Prophetam fuerat parcendo contristaturus, quanto magis tunc miserabilius supplicantibus parcet, quando ut parcat omnes sancti eius orabunt? Sed hoc quod ipsi suis cordibus suspicantur, ideo putant Scripturas tacuisse diuinas, ut multi se corrigant, uel prolixarum uel eternarum timore penarum, et sint qui possint orare pro eis, qui se non correxerint: nec tamen opinantur omni modo id eloquia diuina tacuisse. Nam quo pertinet, inquiunt, quod scriptum est, Quam multa multitudo dulcedinis tue, Domine, quam abscondisti metuentibus te ! nisi ut intelligamus propter timorem fuisse absconditam misericordie diuine tam multam secretamque dulcedinem? Addunt etiam propterea dixisse Apostolum, Conclusit enim Deus omnes in infidelitate, ut omnium misereatur , quo significaret, quod ab illo nemo damnabitur. Nec isti tamen qui hoc sentiunt, hanc opinionem suam usque ad liberationem uel nullam damnationem diaboli atque angelorum eius extendunt. Humana quippe circa solos homines mouentur misericordia, et causam maxime agunt suam, per generalem in genus humanum quasi Dei miserationem impunitatem falsam suis perditis moribus pollicentes: ac per hoc superabunt eos in predicanda Dei misericordia, qui hanc impunitatem etiam principi demonum et eius satellitibus pollicentur.



CAPUT XIX.---De his qui impunitatem omnium peccatorum promittunt etiam hereticis, propter participationem corporis Christi.

Item sunt alii, ab eterno supplicio liberationem, nec ipsis saltem omnibus hominibus promittentes, sed tantummodo Christi Baptismate ablutis, qui participes fiunt corporis eius, quomodolibet uixerint, in quacumque heresi uel impietate fuerint, propter illud quod ait iehsu: Hic est panis qui de celo descendit, ut si quis ex ipso manducauerit, non moriatur. Ego sum panis uiuus, qui de celo descendi: si quis  manducauerit ex hoc pane, uiuet in eternum . Ab eterna ergo morte, inquiunt, necesse est istos erui, et ad uitam eternam quandocumque perduci.



CAPUT XX.---De his qui non omnibus, sed iis tantum qui apud Catholicos sunt renati, etiamsi postea in multa crimina erroresque proruperint, indulgentiam pollicentur.

Item sunt qui hoc nec omnibus habentibus Baptismatis Christi et eius corporis sacramentum, sed solis Catholicis, quamuis male uiuentibus pollicentur; quia non solo sacramento, sed re ipsa manducauerunt corpus Christi, in ipso eius corpore constituti, de quo dicit Apostolus, Unus panis, unum corpus multi sumus : ut etiamsi postea in aliquam heresim uel etiam in gentilium idololatriam lapsi fuerint, tantum quia in corpore Christi, id est in Ecclesia catholica, sumpserunt Baptismum Christi et manducauerunt corpus Christi, non moriantur in eternum, sed uitam quandoque consequantur eternam; atque illa omnis impietas quanto maior fuerit, non eis ualeat ad eternitatem, sed ad diuturnitatem magnitudinemque penarum.



CAPUT XXI.---De his qui eos qui permanent in catholica fide, etiamsi pessime uixerint, et ob hoc uri meruerint, tamen propter fidei fundamentum saluandos esse definiunt.

Sunt autem qui propter id quod scriptum est, Qui perseuerauerit usque in finem, hic saluus erit : non nisi in Ecclesia catholica perseuerantibus, quamuis in ea male uiuentibus, hoc promittunt, per ignem uidelicet saluandis merito fundamenti, de quo ait Apostolus, Fundamentum enim aliud nemo potest ponere, preter id quod positum est, quod est Christus iehsu. Si quis autem edificat super fundamentum hoc aurum, argentum, lapides pretiosos, ligna, fenum, stipulam, uniuscuiusque opus manifestabitur. Dies enim declarabit; quoniam in igne reuelabitur, et uniuscuiusque opus quale sit, ignis probabit. Si cuius opus permanserit quod superedificauit, mercedem accipiet: si cuius opus autem arserit, damnum patietur; ipse autem saluus erit, sic tamen quasi per ignem . Dicunt ergo cuiuslibet uite catholicum Christianum Christum habere in fundamento, quod fundamentum nulla heresis habet a corporis eius unitate precisa. Et ideo propter hoc fundamentum, etiamsi male uite fuerit catholicus Christianus, uelut qui superedificauerit ligna, fenum, stipulam, putant eum saluum fieri per ignem, id est, post penas ignis illius liberari, quo igne in ultimo iudicio punientur mali  .



CAPUT XXII.---De his qui putant ea crimina, que inter eleemosynarum opera committuntur, ad damnationis iudicium non uocari.

Comperi etiam quosdam putare eos tantummodo  arsuros illius eternitate supplicii, qui pro peccatis suis facere dignas eleemosynas negligunt, iuxta illud apostoli Iacobi: Iudicium autem sine misericordia illi qui non fecit misericordiam . Qui ergo fecerit, inquiunt, quamuis mores in melius non mutauerit, sed inter ipsas suas eleemosynas nefarie ac nequiter uixerit, iudicium illi cum misericordia futurum est, ut aut nulla damnatione plectatur, aut post aliquod tempus siue paruum, siue prolixum, ab illa damnatione liberetur. Ideo Iudicem ipsum uiuorum atque mortuorum noluisse existimant aliud commemorare se esse dicturum, siue dextris quibus est uitam daturus eternam, siue sinistris quos eterno supplicio damnaturus , nisi eleemosynas siue factas, siue non factas. Ad hoc pertinere aiunt et in oratione Dominica quotidianam postulationem: Dimitte nobis debita nostra, sicut et nos dimittimus debitoribus nostris . Quisquis enim illi qui in eum peccauit, dimittit ignoscendo peccatum, procul dubio eleemosynam facit. Quam rem Dominus sic ipse commendauit, ut diceret: Si enim dimiseritis peccata hominibus, dimittet uobis et Pater uester peccata uestra: si autem non dimiseritis hominibus, neque Pater uester qui in celis est, dimittet uobis . Ergo et ad hoc genus eleemosynarum pertinet quod ait apostolus Iacobus, iudicium futurum sine misericordia ei qui non fecit misericordiam. Nec dixit Dominus, inquiunt, magna uel parua; sed, Dimittet uobis Pater uester peccata uestra, si et uos dimiseritis hominibus. Ac per hoc putant etiam eis qui perdite uixerint, donec claudant diem uite huius extremum, per hanc orationem, qualiacumque et quantacumque fuerint, omnia quotidie peccata dimitti, sicut ipsa quotidie frequentatur oratio, si hoc tantummodo custodire meminerint, ut quando ab eis ueniam petunt, qui eos peccato qualicumque leserunt, ex corde dimittant. Cum ad hec omnia, Deo donante, respondero, liber iste claudendus est  .



CAPUT XXIII.---Contra opinionem eorum qui dicunt, nec diaboli, nec hominum malorum perpetua futura supplicia.

Ac primum queri oportet atque cognosci, cur Ecclesia ferre nequiuerit hominum disputationem, diabolo etiam post maximas et diuturnissimas penas, purgationem uel indulgentiam pollicentem. Neque enim tot sancti et sacris ueteribus ac nouis Litteris eruditi, mundationem et regni celorum beatitudinem post qualiacumque et quantacumque supplicia, qualibuscumque et quantiscumque angelis inuiderunt: sed potius uiderunt diuinam uacuari uel infirmari non posse sententiam, quam se Dominus prenuntiauit in iudicio prolaturum atque dicturum, Discedite a me, maledicti, in ignem eternum, qui paratus est diabolo et angelis eius . Sic quippe ostendit eterno igne diabolum et angelos eius arsuros. Et quod scriptum est in Apocalypsi, Diabolus qui seducebat eos, missus est in stagnum ignis et sulphuris, quo  et bestia et pseudopropheta; et cruciabuntur die ac nocte in secula seculorum . Quod ibi dictum est, eternum; hic dictum est, in secula seculorum: quibus uerbis nichil Scriptura diuina significare consueuit, nisi quod finem non habet temporis. Quamobrem prorsus nec alia causa, nec iustior atque manifestior inueniri potest, cur uerissima pietate teneatur fixum et immobile, nullum regressum ad iustitiam uitamque sanctorum diabolum et angelos eius habituros, nisi quia Scriptura, que neminem fallit, dicit eis Deum non pepercisse , et sic ab illo esse interim predamnatos, ut carceribus caliginis inferi [1 1Kb] retrusi traderentur seruandi, atque ultimo iudicio puniendi, quando eos eternus ignis accipiet, ubi cruciabuntur in secula seculorum. Quod si ita est, quomodo ab huius eternitate pene, uel uniuersi, uel quidam homines post quantumlibet temporis subtrahentur, ac non statim eneruabitur fides, qua creditur sempiternum demonum futurum esse supplicium? Si enim quibus dicetur, Discedite a me, maledicti, in ignem eternum, qui paratus est diabolo et angelis eius , uel uniuersi uel aliqui eorum non semper ibi erunt; quid cause est cur diabolus et angeli eius semper ibi futuri esse credantur? an forte Dei sententia, que in malos et angelos et homines proferetur, in angelos uera erit, in homines falsa? Ita plane hoc erit, si non quod Deus dixit, sed quod suspicantur homines plus ualebit. Quod fieri quia non potest, non argumentari aduersus Deum, sed diuino potius, dum tempus est, debent parere precepto, qui sempiterno cupiunt carere supplicio. Deinde quale est eternum supplicium pro igne diuturni temporis existimare [2 1Kb] , et uitam eternam credere sine fine, cum Christus eodem ipso loco, in una eademque sententia dixerit utrumque complexus, Sic ibunt isti in supplicium eternum; iusti autem, in uitam eternam ? Si utrumque eternum, profecto aut utrumque cum fine diuturnum, aut utrumque sine fine perpetuum debet intelligi. Par pari enim relata sunt, hinc supplicium eternum, inde uita eterna. Dicere autem in hoc uno eodemque sensu, uita eterna sine fine erit, supplicium eternum finem habebit, multum absurdum est. Unde, quia uita eterna sanctorum sine fine erit, supplicium quoque eternum quibus erit, finem procul dubio non habebit.



CAPUT XXIu.---Contra eorum sensum, qui in iudicio Dei omnibus reis propter sanctorum preces putant esse parcendum.

1. Hoc autem et aduersus eos ualet, qui suas agentes causas contra Dei uenire uerba, uelut misericordia maiore conantur; ut ideo uidelicet uera sint, quia ea que dixit homines esse passuros, pati digni sunt, non quia passuri sunt. Donabit enim eos, inquiunt, precibus sanctorum suorum, etiam tunc tanto magis orantium pro inimicis suis, quanto sunt utique sanctiores, eorumque efficacior est oratio, et exauditione  Dei dignior, iam nullum habentium omnino peccatum. Cur ergo eadem perfectissima sanctitate, et cuncta impetrare ualentibus mundissimis et misericordissimis precibus, etiam pro angelis non orabunt, quibus paratus est ignis eternus, ut Deus sententiam suam mitiget, et reflectat in melius, eosque ab illo igne faciat alienos? An erit forsitan quisquam, qui et hoc futurum esse presumat, affirmans etiam sanctos Angelos simul cum sanctis hominibus, qui tunc equales erunt Angelis Dei, pro damnandis et angelis et hominibus oraturos, ut misericordia non patiantur, quod ueritate merentur pati? Quod nemo sane fidei dixit, nemo dicturus est. Alioqui nulla causa est, cur non etiam nunc pro diabolo et angelis eius oret Ecclesia, quam Magister Deus pro inimicis suis iussit orare. Hec igitur causa, qua fit ut nunc Ecclesia non oret pro malis angelis, quos suos esse nouit inimicos, eadem ipsa causa est, qua fiet ut in illo tunc iudicio etiam pro hominibus eterno igne cruciandis, quamuis perfecta sit sanctitate, non oret. Nunc enim propterea pro eis orat, quos in genere humano habet inimicos, quia tempus est penitentie fructuose. Nam quid maxime pro eis orat, nisi ut det illis Deus, sicut dicit Apostolus, penitentiam, et resipiscant de diaboli laqueis, a quo captiui tenentur secundum ipsius uoluntatem ? Denique si de aliquibus ita certa esset, ut qui sint illi, etiam nosset, qui licet adhuc in hac uita sint constituti, tamen predestinati sunt in eternum ignem ire cum diabolo; tam pro eis non oraret, quam nec pro ipso. Sed quia de nullo certa est, orat pro omnibus duntaxat hominibus inimicis suis in hoc corpore constitutis: nec tamen pro omnibus exauditur. Pro his enim solis exauditur, qui, etsi aduersantur Ecclesie, ita sunt tamen predestinati, ut pro eis exaudiatur Ecclesia, et filii efficiantur Ecclesie. Si qui autem usque ad mortem habebunt cor impenitens, nec ex inimicis conuertentur in filios, numquid iam pro eis, id est, pro talium defunctorum spiritibus, orat Ecclesia? Quid ita, nisi quia iam in parte diaboli computatur qui, dum esset in corpore, non est translatus in Christum?

2. Eadem itaque causa est, cur non oretur tunc pro hominibus eterno igne puniendis, que causa est, ut neque nunc, neque tunc oretur pro angelis malis: que itidem causa est, ut quamuis pro hominibus [1 1Kb] , tamen iam nec nunc oretur pro infidelibus impiisque defunctis [2 2Kb] . Nam pro defunctis quibusdam, uel ipsius  Ecclesie, uel quorumdam piorum exauditur oratio: sed pro his quorum in Christo regeneratorum nec usque adeo uita in corpore male gesta est, ut tali misericordia iudicentur digni non esse, nec usque adeo bene, ut talem misericordiam reperiantur necessariam non habere. Sicut etiam facta resurrectione mortuorum non deerunt quibus post penas, quas patiuntur spiritus mortuorum, impertiatur misericordia, ut in ignem non mittantur eternum. Neque enim de quibusdam ueraciter diceretur, quod non eis remittatur neque in hoc seculo, neque in futuro , nisi essent quibus, etsi non in isto, tamen remittetur in futuro. Sed cum dictum fuerit a Iudice uiuorum atque mortuorum, uenite, benedicti Patris mei, possidete paratum uobis regnum a constitutione mundi: et aliis e contrario, Discedite a me, maledicti, in ignem eternum, qui paratus est diabolo, et angelis eius; et, Ibunt isti in supplicium eternum, iusti autem in uitam eternam : nimie presumptionis est dicere, cuiquam eorum eternum supplicium non futurum, quos Deus ituros in supplicium dixit eternum, ut per huius presumptionis persuasionem facere, ut de ipsa quoque uita uel desperetur uel dubitetur eterna.

3. Nemo itaque sic intelligat Psalmum canentem, Numquid obliuiscetur misereri Deus, aut continebit in ira sua miserationes suas ? ut opinetur de hominibus bonis ueram, de malis falsam, aut de bonis hominibus et malis angelis ueram, de malis autem hominibus falsam Dei esse sententiam. Hoc enim quod ait Psalmus, ad uasa misericordie pertinet, et ad filios promissionis, quorum erat unus etiam ipse Propheta; qui cum dixisset, Numquid obliuiscetur misereri Deus, aut continebit in ira sua miserationes suas? continuo subiecit, Et dixi, Nunc cepi, hec est immutatio dextere Excelsi . Exposuit profecto quid dixerit, Numquid continebit in ira sua miserationes suas? Ira enim Dei est etiam ista uita mortalis, ubi homo uanitati similis factus est, et dies eius uelut umbra pretereunt . In qua tamen ira non obliuiscitur misereri Deus, faciendo solem suum oriri super bonos et malos, et pluendo super iustos et iniustos; ac sic non continet in ira sua miserationes suas : maximeque in eo quod expressit hic Psalmus, dicendo, Nunc cepi, hec est immutatio dextere Excelsi; quoniam in hac ipsa erumnosissima uita, que ira Dei est, uasa misericordie mutat in melius, quamuis adhuc in huius corruptionis miseria maneat ira eius, quia nec in ipsa ira sua continet miserationes suas. Cum ergo isto modo compleatur diuini illius cantici ueritas, non est eam necesse etiam illic intelligi, ubi non pertinentes ad ciuitatem Dei sempiterno supplicio punientur. Sed  quibus placet istam sententiam usque ad illa impiorum tormenta protendere, saltem sic intelligant, ut, manente in eis ira Dei, que in eterno est pronuntiata supplicio, non contineat Deus in hac ira sua miserationes suas, et faciat eos non tanta quanta digni sunt penarum atrocitate cruciari; non ut eas penas uel nunquam subeant, uel aliquando finiant, sed ut eas mitiores quam merita sunt eorum leuioresque patiantur. Sic enim et ira Dei manebit, et in ipsa ira sua miserationes suas non continebit. Quod quidem non ideo confirmo, quoniam non resisto.

4. Ceterum eos qui putant minaciter potius quam ueraciter dictum, Discedite a me, maledicti, in ignem eternum; et, Ibunt isti in supplicium eternum ; et, Cruciabuntur in secula seculorum , et, uermis eorum non morietur, et ignis non exstinguetur , et cetera huiusmodi, non tam ego, quam ipsa Scriptura diuina planissime atque plenissime redarguit ac refellit. Niniuite quippe in hac uita egerunt penitentiam ; et ideo fructuosam, uelut in hoc agro seminantes, in quo Deus uoluit cum lacrymis seminari, quod postea cum letitia meteretur : et tamen quis negabit, quod Dominus predixit, in eis fuisse completum, nisi parum aduertat, quemadmodum peccatores Deus non solum iratus, uerum etiam miseratus euertat? Euertuntur enim peccatores duobus modis, aut sicut Sodomite, ut pro peccatis suis ipsi homines puniantur, aut sicut Niniuite, ut ipsa hominum peccata penitendo destruantur. Factum est ergo quod predixit Deus: euersa est Niniue que mala erat, et bona edificata est que non erat. Stantibus enim menibus atque domibus, euersa est ciuitas in perditis moribus  . Ac sic quamuis Propheta fuerit contristatus, quia non est factum quod illi homines timuerunt illo prophetante uenturum : factum est tamen quod fuerat Deo presciente predictum; quoniam nouerat qui predixit, quomodo in melius esset implendum.

5. Ut autem nouerint isti in peruersum misericordes quo pertineat quod scriptum est, Quam multa multitudo dulcedinis tue, Domine, quam abscondisti timentibus te! legant quod sequitur, perfecisti autem sperantibus in te . Quid est, Abscondisti timentibus, perfecisti sperantibus, nisi quia illis qui timore penarum suam uolunt iustitiam constituere que in lege est, non est iustitia Dei dulcis , quia nesciunt eam? Non enim gustauerunt eam. In se namque sperant, non in ipso: et ideo eis abconditur multitudo dulcedinis Dei; quoniam timent quidem Deum, sed illo timore seruili, qui non est in caritate, quia perfecta caritas foras mittit timorem . Ideo sperantibus in eum perficit dulcedinem suam, inspirando eis caritatem suam, ut timore casto, non quem caritas foras mittit, sed permanente in seculum seculi , cum gloriantur, in Domino glorientur. Iustitia quippe Dei Christus est,  qui factus est nobis, sicut dicit Apostolus, sapientia a Deo, et iustitia; et sanctificatio, et redemptio: ut quemadmodum scriptum est, Qui gloriatur, in Domino glorietur . Hanc Dei iustitiam, quam donat gratia sine meritis, nesciunt illi qui suam iustitiam uolunt constituere, et ideo iustitie Dei, quod Christus est, non sunt subiecti . In qua iustitia est multa multitudo dulcedinis Dei, propter quam dicitur in Psalmo, Gustate, et uidete quam dulcis est Dominus . Et hanc quidem in hac peregrinatione gustantes, non ad satietatem sumentes, esurimus eam potius ac sitimus, ut ea postea saturemur, cum uidebimus eum sicuti est , et implebitur quod scriptum est, Saturabor, cum manifestabitur gloria tua . Ita perficit Christus multam multitudinem dulcedinis sue sperantibus in eum. Porro autem si eam, quam illi putant, dulcedinem suam Deus abscondit timentibus eum qua [1 1Kb] non est impios damnaturus, ut hoc nescientes et damnari timentes recte uiuant, ac sic possint esse qui orent pro non recte uiuentibus; quomodo eam perficit sperantibus in eum, quandoquidem, sicut somniant, per hanc dulcedinem non damnaturus est eos, qui non sperant in eum? Illa igitur eius dulcedo queratur quam perficit sperantibus in eum, non quam perficere putatur contemnentibus et blasphemantibus cum. Frustra itaque homo post hoc corpus inquirit, quod in hoc corpore sibi comparare neglexit [2 1Kb] .

6. Illud quoque apostolicum, Conclusit enim Deus omnes in infidelitate, ut omnium misereatur: non ideo dictum est; quod neminem sit damnaturus: sed superius apparet unde sit dictum. Nam cum de Iudeis postea credituris Apostolus loqueretur ad Gentes, ad quas utique iam credentes conscribebat epistolas: Sicut enim uos, inquit, aliquando non credidistis Deo, nunc autem misericordiam consecuti estis illorum [3 1Kb] incredulitate; sic et hi nunc non crediderunt in uestra misericordia, ut et ipsi misericordiam consequantur . Deinde subiecit, unde isti sibi errando blandiuntur, atque ait, Conclusit enim Deus omnes in infidelitate, ut omnium misereatur. Quos omnes, nisi de quibus loquebatur, tanquam dicens, et uos et illos? Deus ergo et Gentiles et Iudeos, quos presciuit et predestinauit conformes [4 1Kb] imaginis Filii sui , omnes in infidelitate conclusit: ut de amaritudine infidelitatis sue penitendo confusi, et ad dulcedinem misericordie Dei credendo conuersi, clamarent illud in Psalmo, Quam multa multitudo dulcedinis tue. Domine, quam abscondisti timentibus te, perfecisti autem sperantibus, non in se, sed in te! Omnium itaque miseretur uasorum misericordie. Quid est, omnium? Et eorum scilicet quos ex Gentibus, et eorum quos ex Iudeis predestinauit, uocauit, iustificauit, glorificauit;  non omnium hominum, sed istorum omnium neminem damnaturus.



CAPUT XXu.---An hi qui inter hereticos baptizati sunt, et deteriores postea male uiuendo facti sunt, uel hi qui apud Catholicos renati ad hereses aut schismata transierunt, uel hi qui a Catholicis apud quos renati sunt, non recedentes, criminose uiuere perstiterunt, possint priuilegio Sacramentorum remissionem eterni sperare supplicii.

1. Sed iam respondeamus etiam illis, qui non solum diabolo et angelis eius, sicut nec isti, sed ne ipsis quidem omnibus hominibus liberationem ab eterno igne promittunt; uerum eis tantum qui Christi Baptismate abluti et corporis eius et sanguinis participes facti sunt, quomodolibet uixerint, in quacumque heresi uel impietate fuerint  . Sed contradicit eis Apostolus, dicens: Manifesta autem sunt opera carnis, que sunt fornicatio, immunditia, luxu ia, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes, et his similia: que predico uobis, sicut predixi, quoniam qui talia agunt, regnum Dei non possidebunt . Hec profecto apostolica falsa est sententia, si tales post quantalibet tempora liberati regnum Dei possidebunt. Sed quoniam falsa non est, profecto regnum Dei non possidebunt. Et si in regni Dei possessione nunquam erunt, eterno supplicio tenebuntur: quoniam non est locus medius, ubi non sit in supplicio, qui illo non fuerit constitutus in regno.

2. Quamobrem quod ait Dominus iehsu, Hic est panis qui de celo descendit, ut si quis ex ipso manducauerit, non moriatur. Ego sum panis uiuus, qui de celo descendi; si quis manducauerit ex hoc pane, uiuet in eternum , quomodo sit accipiendum, merito queritur. Et ab istis quidem quibus nunc respondemus, hunc intellectum auferunt illi quibus deinde respondendum est: hi sunt autem qui hanc liberationem, nec omnibus habentibus sacramentum Baptismatis et corporis Christi, sed solis Catholicis, quamuis male uiuentibus, pollicentur: quia non solo, inquiunt, sacramento, sed re ipsa manducauerunt corpus Christi, in ipso scilicet eius corpore constituti: de quo corpore ait Apostolus, Unus panis, unum corpus multi sumus . Qui ergo est in eius corporis unitate, id est, in Christianorum compage membrorum, cuius corporis sacramentum fideles communicantes de altari sumere consueuerunt, ipse uere dicendus est manducare corpus Christi, et bibere sanguinem Christi. Ac per hoc heretici et schismatici ab huius unitate corporis separati possunt idem percipere sacramentum, sed non sibi utile, imo uero etiam noxium, quo iudicentur grauius, quam uel tardius liberentur. Non sunt quippe in eo uinculo pacis, quod illo exprimitur sacramento.

3. Sed rursus etiam isti qui recte intelligunt, non  dicendum esse cum manducare [1 1Kb] corpus Christi, qui in corpore non est Christi, non recte promittunt eis qui uel in heresim, uel etiam in gentilium superstitionem, ex illius corporis unitate labuntur, liberationem quandoque ab eterni igne supplicii. Primum, quia debent attendere, quam sit intolerabile atque a sana doctrina nimis deuium, ut multi ac pene omnes, qui hereses impias condiderunt exeuntes de catholica Ecclesia, et facti sunt heresiarche, meliores habeant causas, quam hi qui nunquam fuerunt catholici, cum in eorum laqueos incidissent; si illos heresiarchas hoc facit liberari a supplicio sempiterno, quod in catholica Ecclesia baptizati sunt, et sacramentum corporis Christi in uero Christi corpore primitus acceperunt: cum peior utique sit desertor fidei et ex desertore oppugnator eius effectus, quam ille qui non deseruit quam nunquam tenuit. Deinde quia et his occurrit Apostolus eadem uerba proferens, et enumeratis illis carnis operibus eadem ueritate predicens, Quoniam qui talia agunt, regnum Dei non possidebunt .

4. Unde nec illi in perditis et damnabilibus moribus debent esse securi, qui usque in finem quidem uelut in communione Ecclesie catholice perseuerant, intuentes quod dictum est, Qui perseuerauerit usque in finem, hic saluus erit ; et per uite iniquitatem, ipsam uite iustitiam, quod eis Christus est, deserunt, siue fornicando, siue alias immunditias flagitiorum, quas nec Apostolus exprimere uoluit, in suo corpore perpetrando, siue turpitudine luxurie diffluendo, siue aliquid aliud eorum agendo de quibus ait, Quoniam qui talia agunt, regnum Dei non possidebunt. Ac per hoc quicumque agunt talia, nisi in sempiterno supplicio non erunt, quia in Dei regno esse non poterunt. In his enim perseuerando usque in huius uite finem, non utique dicendi sunt in Christo perseuerasse usque in finem: quia in Christo perseuerare, est in eius fide perseuerare. Que fides, ut eam definit idem apostolus, per dilectionem operatur . Dilectio autem, sicut ipse alibi dicit, malum non operatur . Nec isti ergo dicendi sunt manducare corpus Christi; quoniam nec in membris computandi sunt Christi. Ut enim alia taceam, non possunt simul esse et membra Christi, et membra meretricis . Denique ipse dicens, Qui manducat carnem meam, et bibit sanguinem meum, in me manet, et ego in eo ; ostendit quid sit non sacramento tenus, sed re uera corpus Christi manducare, et eius sanguinem bibere: hoc est enim in Christo manere, ut in illo maneat et Christus. Sic enim hoc dixit, tanquam diceret, Qui non in me manet, et in quo ego non maneo, non se dicat aut existimet manducare corpus meum, aut bibere sanguinem meum. Non itaque manent in Christo, qui non sunt membra eius. Non sunt autem membra Christi, qui se faciunt membra meretricis, nisi malum illud  penitendo esse destiterint, et ad hoc bonum reconciliatione redierint.



CAPUT XXuI.---Quid sit in fundamento habere Christum, et quibus spondeatur salus quasi per ignis usturam.

1. Sed habent, inquiunt, Christiani catholici in fundamento Christum, a cuius unitate non recesserunt, tametsi huic fundamento superedificauerunt quamlibet pessimam uitam, uelut ligna, fenum, stipulam : recta itaque fides [1 1Kb] , per quam Christus est fundamentum, quamuis cum damno, quoniam illa que superedificata sunt exurentur, tamen poterit eos quandoque ab illius ignis perpetuitate saluare. Respondeat eis breuiter apostolus Iacobus: Si quis dicat se fidem habere, opera autem non habeat, numquid poterit fides saluare eum ? Et quis est, inquiunt, de quo dicit apostolus Paulus, Ipse autem saluus erit, sic tamen quasi per ignem ? Simul quis iste sit, inquiramus: hunc tamen non esse, certissimum est, ne duorum Apostolorum sententias mittamus in rixam, si unus dicit, Etiamsi mala opera quis habuerit, saluabit eum fides per ignem; alius autem, Si opera non habeat, numquid poterit fides saluare eum?

2. Inueniemus ergo quis possit saluari per ignem, si prius inuenerimus quid sit habere in fundamento Christum. Quod ut de ipsa similitudine quantocius aduertamus: Nihil in edificio preponitur fundamento; quisquis itaque sic habet in corde Christum, ut ei terrena et temporalia nec ea que licita sunt atque concessa preponat, fundamentum habet Christum. Si autem preponit, etsi uideatur habere fidem Christi, non est tamen in eo fundamentum Christus, cui talia preponuntur: quanto magis, si salutaria precepta contemnens committat illicita, non preposuisse Christum, sed postposuisse conuincitur, quem posthabuit imperantem siue concedentem, dum contra eius imperata siue concessa suam per flagitia delegit explere libidinem? Si quis itaque christianus diligit meretricem, eique adherens unum corpus efficitur , iam in fundamento non habet Christum. Si quis autem diligit uxorem suam, si secundum Christum , quis ei dubitet in fundamento esse Christum? Si uero secundum hoc seculum, si carnaliter, si in morbo concupiscentiarum, sicut et gentes que ignorant Deum , etiam hoc secundum ueniam concedit Apostolus, imo per Apostolum Christus. Potest ergo et iste habere in fundamento Christum. Si enim ei nichil talis affectionis uoluptatisque preponat, quamuis superedificet ligna, fenum, stipulam, Christus est fundamentum, propter hoc saluus erit per ignem. Delicias quippe huiusmodi [2 1Kb] amoresque terrenos, propter coniugalem quidem copulam non damnabiles, tribulationis ignis exuret: ad quem ignem pertinent et orbitates, et quecumque calamitates que auferunt hec. Ac per hoc  ei qui edificauit, erit edificatio ista damnosa; quia non habebit quod superedificauit, et eorum amissione cruciabitur, quibus fruendo utique letabatur. Sed per hunc ignem saluus erit merito fundamenti, quia etsi utrum id, an Christum habere mallet, a persecutore proponeretur, illud Christo non preponeretur. uide in Apostoli uerbis hominem edificantem super fundamentum [1 1Kb] aurum, argentum, lapides pretiosos: Qui sine uxore est, inquit, cogitat que sunt Dei, quomodo placeat Deo. uide alium edificantem ligna, fenum, stipulam: Qui autem matrimonio iunctus est, inquit, cogitat que sunt mundi, quomodo placeat uxori . Uniuscuiusque opus [2 1Kb] manifestabitur: dies enim declarabit; dies utique tribulationis [3 1Kb] : quoniam in igne, inquit, reuelabitur . Eamdem tribulationem ignem uocat, sicut alibi legitur, uasa figuli probat fornax, et homines iustos tentatio tribulationis . Et, Uniuscuiusque opus quale sit, ignis probabit. Si cuius opus permanserit , quod superedificauit, mercedem accipiet: id est, unde cogitauit, hoc sumet. Si cuius autem opus arserit, damnum patietur: quoniam quod dilexerat, non habebit. Ipse autem saluus erit; quia nulla eum tribulatio ab illius fundamenti stabilitate mouit: sic tamen quasi per ignem . Quod enim sine illiciente amore non habuit, sine urente dolore non perdit. Ecce, quantum mihi uidetur, inuentus est ignis, qui nullum eorum damnet, sed unum ditet, alterum damnificet, ambos probet.

3. Si autem ignem illum isto loco uoluerimus accipere, de quo Dominus dicet sinistris, Discedite a me, maledicti, in ignem eternum ; ut in eis etiam isti esse credantur, qui edificant super fundamentum ligna, fenum, stipulam, eosque ex illo igne post tempus pro malis meritis impertitum liberet boni meritum fundamenti: quid arbitrabimur dextros quibus dicetur, uenite, benedicti Patris mei, possidete paratum uobis regnum , nisi eos qui edificauerunt super fundamentum aurum, argentum, lapides pretiosos? Sed in illum ignem, de quo dictum est, sic tamen quasi per ignem, si hoc modo est intelligendus, utrique mittendi sunt, et dextri scilicet, et sinistri. Illo quippe igne utrique probandi sunt, de quo dictum est, Dies enim declarabit, quoniam in igne reuelabitur, et uniuscuiusque opus quale sit, ignis probabit . Si ergo utrumque probabit ignis, ut si cuius opus permanserit, id est, non fuerit igne consumptum, quod superedificauit, mercedem accipiat; si cuius autem opus arserit, damnum patiatur: profecto non est ipse eternus ille ignis. In illum enim soli sinistri nouissima et perpetua damnatione  mittentur, iste autem dextros probat. Sed alios eorum sic probat, ut edificium quod super Christum fundamentum ab eis inuenerit esse constructum, non exurat atque consumat: alios autem aliter, id est, ut quod superedificauerunt, ardeat, damnumque inde patiantur; salui fiant autem, quoniam Christum in fundamento stabiliter positum precellenti caritate tenuerunt. Si autem salui fient, profecto et ad dexteram stabunt, et cum ceteris audient, uenite, benedicti Patris mei, possidete paratum uobis regnum: non ad sinistram, ubi illi erunt, qui salui non erunt, et ideo audient, Discedite a me, maledicti, in ignem eternum. Nemo quippe [1 1Kb] ab illo igne saluabitur, quia in supplicium eternum ibunt illi omnes , ubi uermis eorum non morietur, et ignis non exstinguetur , quo cruciabuntur die ac nocte in secula seculorum .

4. Post istius sane corporis mortem, donec ad illum ueniatur, qui post resurrectionem corporum futurus est damnationis et remunerationis ultimus dies, si hoc temporis interuallo spiritus defunctorum eiusmodi ignem dicuntur perpeti, quem non sentiant illi qui non habuerunt tales mores et amores in huius corporis uita, ut eorum ligna, fenum, stipula consumatur; alii uero sentiant qui eiusmodi secum edificia portauerunt, siue ibi tantum, siue et hic et ibi, siue ideo hic ut non ibi, secularia [2 1Kb] , quamuis a damnatione uenialia concremantem ignem transitorie tribulationis inueniant, non redarguo, quia forsitan uerum est. Potest quippe ad istam tribulationem pertinere etiam ipsa mors carnis, que de peccati primi perpetratione concepta est, ut secundum cuiusque edificium tempus quod eam sequitur ab unoquoque sentiatur. Persecutiones quoque quibus martyres [3 1Kb] coronati sunt, et quas patiuntur quicumque Christiani, probant utraque edificia uelut ignis, et alia consumunt cum ipsis edificatoribus, si Christum in eis non inueniunt fundamentum; alia sine ipsis, si inueniunt, quia, licet cum damno, salui erunt ipsi: alia uero non consumunt, quia talia reperiunt que maneant in eternum [4 1Kb] . Erit etiam in fine seculi tribulatio tempore Antichristi, qualis nunquam antea fuit. Quam multa erunt tunc edificia, siue aurea, siue fenea super optimum fundamentum, quod est Christus iehsu, ut ignis ille probet utraque, et de aliis gaudium, de aliis inferat damnum; neutros tamen perdat in quibus hec inueniet, propter stabile fundamentum. Quicumque autem, non dico uxorem, cuius etiam commixtione carnis ad carnalem utitur uoluptatem, sed ipsa que ab huiusmodi delectationibus aliena sunt nomina pietatis, humano more carnaliter diligendo Christo anteponit, non eum habet in fundamento,  et ideo non per ignem saluus erit, sed saluus non erit, quia esse cum Saluatore non poterit, qui de hac re apertissime loquens ait, Qui amat patrem aut matrem plus quam me, non est me dignus: et qui amat filium aut filiam super me, non est me dignus . uerum qui has necessitudines sic amat carnaliter, ut tamen eas Christo Domino non preponat, malitque ipsis carere quam Christo, si ad hunc fuerit articulum tentationis adductus, per ignem saluus erit: quia ex earum amissione tantum necesse est urat dolor, quantum heserat amor. Porro qui patrem, matrem, filios, filias secundum Christum dilexerit, ut ad eius regnum obtinendum eique coherendum illis consulat, uel hoc in eis diligat, quod membra sunt Christi, absit ut ista dilectio reperiatur in lignis, feno et stipula consumenda, sed prorsus edificio aureo, argenteo, gemmeo deputabitur. Quomodo autem potest eos plus amare quam Christum quos amat utique propter Christum  .



CAPUT XXuII.---Contra eorum persuasionem qui putant sibi non obfutura peccata, in quibus, cum eleemosynas facerent, perstiterunt.

1. Restat eis respondere, qui dicunt eterno igne illos tantummodo arsuros, qui pro peccatis suis facere dignas eleemosynas negligunt, propter illud quod ait apostolus Iacobus: Iudicium autem sine misericordia illi qui non fecit misericordiam . Qui ergo fecit, inquiunt, quamuis non correxerit perditos mores, sed nefarie ac nequiter inter ipsas suas eleemosynas uixerit, cum misericordia illi futurum est iudicium, ut aut non damnetur omnino, aut post aliquod tempus a damnatione nouissima liberetur. Nec ob aliud existimant Christum de solo dilectu atque neglectu eleemosynarum discretionem inter dexteros et sinistros esse facturum, quorum alios in regnum, alios in supplicium mittat eternum. Ut autem quotidiana sibi opinentur, que facere omnino non cessant, qualiacumque et quantacumque sint, per eleemosynas dimitti posse peccata, orationem quam docuit ipse Dominus, et suffragatricem sibi adhibere conantur, et testem. Sicut enim nullus est, inquiunt, dies, quo a Christianis hec oratio non dicatur: ita nullum est quotidianum qualecumque peccatum, quod per illam non dimittatur, cum dicimus, Dimitte nobis debita nostra; si quod sequitur facere curemus, sicut et nos dimittimus debitoribus nostris . Non enim ait Dominus, inquiunt, Si dimiseritis peccata hominibus, dimittet uobis Pater uester quotidiana parua peccata uestra [1 1Kb] ; sed, dimittet uobis, inquit, peccata uestra . Qualiacumque ergo uel quantacumque sint, etiamsi quotidie perpetrentur, nec ab eis uita discedant [2 1Kb] in melius commutata, per eleemosynam uenie non negate remittit sibi posse presumunt.

 2. Sed bene, quod isti dignas pro peccatis commonent eleemosynas esse faciendas: quoniam si dicerent qualescumque eleemosynas pro peccatis et quotidianis et magnis et quantacumque scelerum consuetudine misericordiam posse impetrare diuinam, ut ea quotidiana remissio sequeretur, uiderent rem se dicere absurdam atque ridiculam. Sic enim cogerentur fateri fieri posse, ut opulentissimus homo decem nummulis diurnis in eleemosynas impensis, homicidia, et adulteria, et nefaria queque facta redimeret. Quod si absurdissimum et insanissimum est dicere: profecto si queratur, que digne sint pro peccatis eleemosyne, de quibus etiam Christi precursor ille dicebat, Facite ergo fructus dignos penitentie ; procul dubio non inuenientur eas facere, qui uitam suam usque ad mortem quotidianorum criminum perpetratione confodiunt  . Primum, quia in auferendis rebus alienis longe plura diripiunt, ex quibus perexigua pauperibus largiendo, Christum se ad hoc pascere existimant, ut licentiam malefactorum ab illo se emisse, uel quotidie potius emere credentes, securi damnabilia tanta committant. Qui si pro uno scelere omnia sua distribuerent indigentibus membris Christi, nisi desisterent a talibus factis, habendo caritatem, que non agit perperam , aliquid eis prodesse non posset. Qui ergo dignas pro suis peccatis eleemosynas facit, prius eas facere incipiat [1 1Kb] a se ipso. Indignum est enim, ut in se non faciat qui facit in proximum, cum audiat dicentem Dominum, Diliges proximum tuum tanquam te ipsum . Itemque audiat, Miserere tue anime placens Deo . Hanc eleemosynam, id est, ut Deo placeat, non faciens anime sue, quomodo dignas pro peccatis suis eleemosynas facere dicendus est? Ad hoc enim et illud scriptum est: Qui sibi malignus est, cui bonus erit ? Orationes quippe adiuuant eleemosyne. Et utique intuendum est quod legimus: Fili, peccasti, ne adiicias iterum, et de preteritis deprecare, ut tibi dimittantur . Propter hoc ergo eleemosyne faciende sunt, ut cum de preteritis peccatis deprecamur, exaudiamur, non ut in eis perseuerantes, licentiam malefaciendi nos per eleemosynas comparare credamus.

3. Ideo autem Dominus et dextris eleemosynas ab eis factas, et sinistris non factas se imputaturum esse predixit, ut hinc ostenderet quantum ualeant eleemosyne ad priora delenda, non ad perpetua impune committenda peccata. Tales autem eleemosynas non dicendi sunt facere qui uitam nolunt a consuetudine scelerum in melius commutare. Quia et in hoc quod ait, Quando uni ex minimis meis non fecistis, mihi non fecistis ; ostendit eos non facere etiam quando se facere existimant. Si enim Christiano esurienti panem tanquam Christiano [2 1Kb] darent, profecto sibi panem iustitie, quod ipse  Christus est, non negarent: quoniam Deus, non cui detur, sed quo animo detur, attendit. Qui ergo Christum diligit in Christiano, hoc animo ei porrigit eleemosynam quo accedit ad Christum, non quo uult recedere impunitus a Christo. Tanto enim magis quisque deserit Christum, quanto magis diligit quod improbat Christus. Nam quid cuiquam prodest, quod baptizatur, si non iustificatur? Nonne qui dixit, Nisi quis renatus fuerit ex aqua et Spiritu Sancto, non intrabit in regnum Dei ; ipse etiam dixit, Nisi abundauerit iustitia uestra super Scribarum et Phariseorum, non intrabitis in regnum celorum ? Cur illud timendo multi currunt baptizari, et hoc non timendo non multi curant iustificari? Sicut ergo non dicit fratri suo, Fatue, qui cum hoc dicit, non ipsi fraternitati, sed peccato eius infensus est; alioquin reus erit gehenne ignis : ita e contrario, qui porrigit eleemosynam Christiano, non Christiano porrigit, qui non in eo diligit Christum; non autem diligit Christum, qui iustificari recusat in Christo. Et quemadmodum si quis preoccupatus fuerit hoc delicto, ut fratri suo dicat, Fatue, id est, non eius peccatum uolens auferre conuicietur iniuste; parum est illi ad hoc redimendum eleemosynas facere, nisi etiam quod ibi sequitur remedium reconciliationis adiungat. Ibi enim sequitur: Si ergo offers [1 1Kb] munus tuum ad altare, et ibi recordatus fueris, quia frater tuus habet aliquid aduersum te, relinque ibi munus tuum ad altare, et uade, prius reconciliare fratri tuo, et tunc ueniens offeres munus tuum . Ita parum est eleemosynas quantaslibet facere pro quocumque scelere, et in consuetudine scelerum permanere.

4. Oratio uero quotidiana, quam docuit ipse Dominus [2 1Kb] , unde et Dominica nominatur, delet quidem quotidiana peccata, cum quotidie dicitur, Dimitte nobis debita nostra; atque id quod sequitur non solum dicitur, sed etiam fit, sicut et nos dimittimus debitoribus nostris : sed quia fiunt peccata, ideo dicitur; non ut ideo fiant, quia dicitur  . Per hanc enim nobis uoluit Saluator ostendere, quantumlibet iuste in huius uite caligine atque infirmitate uiuamus, non nobis deesse peccata pro quibus dimittendis debeamus orare, et eis qui in nos peccant, ut et nobis ignoscatur, ignoscere. Non itaque propterea Dominus ait, Si dimiseritis peccata hominibus, dimittet uobis et Pater uester peccata uestra , ut de hac oratione confisi, securi quotidiana scelera faceremus, uel potentia qua non timeremus hominum leges, uel astutia qua ipsos homines falleremus: sed ut per illam disceremus, non putare nos esse sine peccatis, etiamsi a criminibus essemus immunes: sicut etiam Legis ueteris sacerdotes hoc ipsum Deus de sacrificiis admonuit, que iussit eos primum pro suis, deinde pro populi offerre peccatis . Nam et ipsa uerba tanti Magistri et Domini nostri uigilanter intuenda sunt. Non enim ait,  Si dimiseritis peccata hominibus, et Pater uester dimittet uobis qualiacumque peccata: sed ait, peccata uestra. Quotidianam quippe orationem docebat, et iustificatis utique discipulis loquebatur. Quid est ergo, peccata uestra, nisi peccata sine quibus nec uos eritis, qui iustificati et sanctificati estis? Ubi ergo illi, qui per hanc orationem occasionem perpetrandorum quotidie scelerum querunt, dicunt Dominum significasse etiam magna peccata, quoniam non dixit, Dimittet uobis parua, sed peccata uestra: ibi nos considerantes qualibus loquebatur, et audientes dictum, peccata uestra, nichil aliud debemus existimare quam parua, quoniam talium iam non erant magna. uerumtamen nec ipsa magna, a quibus omnino mutatis in melius moribus recedendum est, dimittuntur orantibus, nisi fiat quod ibi dicitur, sicut et nos dimittimus debitoribus nostris. Si enim minima peccata, sine quibus non est etiam uita iustorum, aliter non remittuntur: quanto magis multis et magnis criminibus inuoluti, etiamsi ea perpetrare iam desinant, nullam indulgentiam consequuntur, si ad remittendum aliis quod in eos quisque peccauerit, inexorabiles fuerint, cum dicat Dominus, Si autem non dimiseritis hominibus [1 1Kb] , neque Pater uester dimittet uobis ? Ad hoc enim ualet quod etiam Iacobus apostolus ait, iudicium futurum sine misericordia illi qui non fecit misericordiam . uenire quippe debet in mentem etiam seruus ille, cui debitori dominus eius [2 1Kb] relaxauit decem millia talentorum; que postea iussit ut redderet, quia ipse non misertus est conserui sui, qui ei debebat centum denarios . In his ergo qui filii sunt promissionis et uasa misericordie, ualet quod ait idem apostolus, consequenter adiungens, Superexsultat autem misericordia iudicio [3 1Kb] . Quoniam et illi iusti qui tanta sanctitate uixerunt, ut alios quoque recipiant in tabernacula eterna, quibus amici facti sunt de mammona iniquitatis , ut tales essent, misericordia liberati sunt ab eo qui iustificat impium, imputans mercedem secundum gratiam, non secundum debitum. In eorum quippe numero est Apostolus, qui dicit: Misericordiam consecutus sum, ut fidelis essem .

5. Illi autem qui recipiuntur a talibus in tabernacula eterna, fatendum est quod non sint his moribus prediti, ut eis liberandis sine suffragio sanctorum sua possit uita sufficere, ac per hoc multo amplius in eis superexsultat misericordia iudicio. Nec tamen ideo putandus est quisquam sceleratissimus nequaquam uita uel bona uel tolerabiliore mutatus, recipi in tabernacula eterna, quoniam obsecutus est sanctis de mammona iniquitatis, id est, de pecunia, uel diuitiis, que male fuerant acquisite; aut etiamsi bene, non tamen ueris, sed quas iniquitas putat esse  diuitias, quoniam nescit que sint uere diuitie, quibus illi abundant, qui et alios recipiunt in eterna tabernacula. Est itaque quidam uite modus, nec tam male, ut his qui eam uiuunt [1 1Kb] , nichil prosit ad capessendum regnum celorum largitas eleemosynarum, quibus etiam iustorum sustentatur inopia, et fiunt amici qui in tabernacula eterna suscipiant; nec tam bone, ut ad tantam beatitudinem adipiscendam eis ipsa sufficiat, nisi eorum meritis quos amicos fecerint, misericordiam consequantur. (Mirari autem soleo etiam apud uirgilium istam Domini reperiri sententiam, ubi ait: Facite uobis amicos de mammona iniquitatis, ut et ipsi recipiant uos in tabernacula eterna . Cuius est et illa simillima, Qui recipit prophetam in nomine prophete, mercedem prophete accipiet, et qui recipit iustum in nomine iusti, mercedem iusti accipiet . Nam cum Elysios campos peta ille describeret, ubi putant habitare animas beatorum, non solum ibi posuit eos, qui propriis meritis ad illas sedes peruenire potuerunt, sed adiecit, atque ait,

Quique sui memores alios fecere merendo;  Sed quis iste sit modus, et que sint ipsa peccata, que ita impediunt peruentionem ad regnum Dei, ut tamen sanctorum amicorum meritis impetrent indulgentiam, difficillimum est inuenire, periculosissimum definire. Ego certe usque ad hoc tempus cum inde satagerem, ad eorum indaginem peruenire non potui. Et fortassis propterea latent, ne studium proficiendi ad omnia peccata cauenda pigrescat. Quoniam si scirentur que uel qualia sint delicta, pro quibus etiam permanentibus nec profectu uite melioris absumptis intercessio sit inquirenda et speranda iustorum, eis secura se obuolueret humana segnities, nec euolui talibus implicamentis ullius uirtutis expeditione curaret, sed tantummodo quereret aliorum meritis liberari, quos amicos sibi de mammona iniquitatis eleemosynarum largitione [3 1Kb] fecisset. Nunc uero dum uenialis iniquitatis, etiamsi perseueret, ignoratur modus, profecto et studium in meliora proficiendi orationi instando [4 1Kb] uigilantius adhibetur, et faciendi de mammona iniquitatis sanctos amicos cura non spernitur.

6. uerum ista liberatio que fit siue suis quibusque orationibus, siue intercedentibus sanctis, id agit ut in ignem quisque non mittatur eternum: non ut cum fuerit missus, post quantumcumque tempus inde eruatur. Nam et illi qui putant sic intelligendum esse, quod scriptum est, afferre terram bonam uberem fructum, aliam tricenum, aliam sexagenum, aliam  centenum : ut sancti pro suorum diuersitate meritorum, alii tricenos homines liberent, alii sexagenos, alii centenos: hoc in die iudicii futurum suspicari solent, non post iudicium. Qua opinione quidam cum uideret homines impunitatem sibi peruersissime pollicentes, eo quod omnes isto modo ad liberationem pertinere posse uideantur, elegantissime respondisse perhibetur, bene potius esse uiuendum, ut inter eos quisque reperiatur, qui pro aliis intercessuri sunt liberandis; ne tam pauci sint, ut cito ad numerum suum uel tricenum, uel sexagenum,  uel centenum unoquoque eorum perueniente, multi remaneant qui erui iam de penis illorum intercessione non possint, et in eis inueniatur quisquis sibi spem fructus alieni temeritate uanissima pollicetur. Hec me respondisse illis suffecerit, qui sacrarum Litterarum, quas communes habemus, auctoritatem non spernunt, sed eas male intelligendo, non quod ille loquuntur, sed hoc potius putant futurum esse quod ipsi uolunt  . Hac itaque responsione reddita, librum, sicut promisimus, terminamus.



LIBER uIGESIMUS SECUNDUS  . De fine debito ciuitatis Dei, hoc est de eterna felicitate sanctorum. Adstruitur fides resurrectionis corporum, et explicatur qualis futura sit. Tum dicto quid acturi sint in corporibus immortalibus atque spiritualibus sanctis, opus terminatur.



CAPUT PRIMUM.---De conditione Angelorum et hominum.

1. Sicut in proximo libro superiore promisimus, iste huius totius operis ultimus disputationem de ciuitatis Dei eterna beatitudine continebit. Que non propter etatis per multa secula longitudinem, tamen quandocumque finiendam, eternitatis nomen accepit; sed quemadmodum scriptum est in Euangelio, Regni eius non erit finis . Nec ita ut aliis moriendo decedentibus, aliis succedentibus oriendo; species in ea perpetuitatis appareat, sicut in arbore que perenni fronde uestitur, eadem uidetur uirilitas permanere, dum labentibus et cadentibus foliis, subinde alia que nascuntur, faciem conseruant opacitatis: sed omnes in ea ciues immortales erunt, adipiscentibus et hominibus, quod nunquam sancti Angeli perdiderunt. Faciet hoc Deus omnipotentissimus eius conditor. Promisit enim, nec mentiri potest; et quibus fidem hinc quoque faceret, multa sua, et non promissa, et promissa iam fecit.

2. Ipse est enim, qui in principio condidit mundum, plenum bonis omnibus uisibilibus atque intelligibilibus rebus, in quo nichil melius instituit quam spiritus, quibus intelligentiam dedit, et sue contemplationis habiles capacesque sui prestitit, atque una societate deuinxit, quam sanctam et supernam dicimus ciuitatem, in qua res qua sustententur beatique sint, Deus ipse illis est, tanquam uita uictusque communis. Qui liberum arbitrium eidem intellectuali nature tribuit tale, ut si uellet, desereret Deum, beatitudinem scilicet suam, continuo miseria secutura [1 1Kb] . Qui cum presciret angelos quosdam per elationem, qua ipsi sibi ad beatam uitam sufficere uellent, tanti boni desertores futuros, non eis ademit hanc potestatem, potentius et melius esse iudicans etiam de malis bene facere, quam mala esse non sinere  . Que  omnino nulla essent, nisi natura mutabilis, quamuis bona, et a summo Deo atque incommutabili bono, qui bona omnia condidit, instituta, peccando ea sibi ipsi fecisset. Quo etiam peccato suo teste conuincitur, bonam conditam se esse naturam. Nisi enim magnum et ipsa, licet non equale Conditori, bonum esset, profecto desertio Dei tanquam luminis sui malum eius esse non posset  . Nam sicut cecitas oculi uitium est, et idem ipsum indicat ad lumen uidendum oculum esse creatum, ac per hoc etiam ipso uitio suo excellentius ostenditur ceteris membris membrum capax luminis : ita natura que fruebatur Deo, optimam se institutam docet etiam ipso uitio, quo ideo misera est, quia non fruitur Deo; qui casum angelorum uoluntarium iustissima pena sempiterne infelicitatis obstrinxit, atque in eo summo bono permanentibus ceteris, ut de sua sine fine permansione certi essent, tanquam ipsius premium permansionis dedit. Qui fecit hominem ipsum etiam rectum cum eodem libero arbitrio, terrenum quidem animal, sed celo dignum, si suo cohereret auctori: miseria similiter, si eum desereret, secutura, qualis nature huiusmodi conueniret. Quem similiter cum preuaricatione legis Dei per Dei desertionem peccaturum esse presciret, nec illi ademit liberi arbitrii potestatem, simul preuidens, quid boni de malo eius esset ipse facturus, qui de mortali progenie merito iusteque damnata tantum populum gratia sua colligit, ut inde suppleat, et instauret partem que lapsa est angelorum; ac sic illa dilecta et superna ciuitas non fraudetur suorum numero ciuium, quin etiam fortassis et uberiore letetur  .



CAPUT II.---De eterna Dei et incommutabili uoluntate.

1. Multa enim fiunt quidem a malis contra uoluntatem Dei: sed tante est ille sapientie tanteque uirtutis, ut in eos exitus siue fines, quos bonos et  iustos ipse presciuit, tendant omnia, que uoluntati eius uidentur aduersa. Ac per hoc cum Deus mutare dicitur uoluntatem, ut quibus lenis erat, uerbi gratia, reddatur iratus, illi potius quam ipse mutantur, et eum quodammodo mutatum in his que patiuntur inueniunt: sicut mutatur sol oculis sauciatis, et asper quodammodo ex miti, et ex delectabili molestus efficitur, cum ipse apud se ipsum maneat idem qui fuit. Dicitur etiam uoluntas Dei, quam facit in cordibus obedientium mandatis eius, de qua dicit Apostolus, Deus est enim, qui operatur in uobis et uelle . Sicut iustitia [1 1Kb] Dei, non solum qua ipse iustus est dicitur, sed illa etiam quam in homine, qui ab illo iustificatur, facit: sic et lex eius uocatur, que potius est hominum, sed ab ipso data [2 1Kb] . Nam utique homines erant, quibus ait iehsu, In lege uestra scriptum est : cum alio loco legamus, Lex Dei eius in corde ipsius. . Secundum hanc uoluntatem, quam Deus operatur in hominibus, etiam uelle dicitur, quod ipse non uult, sed suos id uolentes facit: sicut dicitur cognouisse, quod ut cognosceretur fecit, a quibus ignorabatur. Neque enim dicente Apostolo, Nunc autem cognoscentes Deum, imo cogniti a Deo , fas est ut credamus, quod eos tunc cognouerit Deus precognitos ante constitutionem mundi : sed tunc cognouisse dictus est, quod tunc ut cognosceretur effecit. De his locutionum modis iam et in superioribus libris memini disputatum. Secundum hanc ergo uoluntatem, qua Deum uelle dicimus quod alios efficit uelle, a quibus futura nesciuntur, multa uult, nec facit.

2. [II.] Multa enim uolunt fieri sancti eius ab illo inspirata sancta uoluntate, nec fiunt; sicut orant pro quibusdam pie sancteque, et quod orant non facit, cum ipse in eis hanc orandi uoluntatem sancto Spiritu suo fecerit. Ac per hoc, quando secundum Deum uolunt et orant sancti, ut quisque sit saluus, possumus illo modo locutionis dicere, uult Deus et non facit; ut ipsum dicamus uelle, qui ut uelint isti facit. Secundum illam uero uoluntatem suam, que cum eius prescientia sempiterna est, profecto in celo et in terra omnia quecumque uoluit, non solum preterita uel presentia, sed etiam futura iam fecit . uerum antequam ueniat tempus, quo uoluit ut fieret, quod ante tempora uniuersa presciuit atque disposuit, dicimus, Fiet quando Deus uoluerit. Si autem non solum tempus quo futurum est, uerum etiam utrum futurum sit ignoramus, dicimus, Fiet, si Deus uoluerit: non quia Deus nouam uoluntatem, quam non habuit, tunc habebit; sed quia id quod ex eternitate in eius immutabili preparatum est uoluntate, tunc erit:



CAPUT III.---De promissione eterne beatitudinis sanctorum et perpetuis suppliciis impiorum.

Quapropter, ut cetera tam multa preteream, sicut  nunc in Christo uidemus impleri quod promisit Abrahe, dicens, In semine tuo benedicentur omnes gentes : ita quod eidem semini eius promisit, implebitur, ubi ait per prophetam, Resurgent qui erant in monumentis: et quod ait, Erit celum nouum et terra noua, et non erunt memores priorum, nec ascendent in cor ipsorum; sed letitiam et exsultationem inuenient in ea. Ecce [1 1Kb] ego faciam Ierusalem exsultationem et populum meum letitiam; et exsultabo in Ierusalem, et letabor in populo meo; et ultra non audietur in ea uox fletus . Et per alium prophetam, quod prenuntiauit dicens eidem prophete, In tempore illo saluabitur populus tuus omnis qui inuentus fuerit scriptus in libro: et multi dormientium in terre puluere  exsurgent; hi in uitam eternam, et hi in opprobrium et confusionem eternam . Et alio loco per eumdem prophetam: Accipient regnum sancti Altissimi, et obtinebunt illud usque in seculum, et usque in seculum seculorum . Et paulo post, Regnum, inquit, eius regnum sempiternum . Et alia que ad hoc pertinentia in libro uicesimo posui , siue que non posui, et tamen in eisdem Litteris scripta sunt: uenient et hec, sicut et ista uenerunt, que increduli non putabant esse uentura. Idem quippe Deus utraque promisit, utraque uentura esse predixit, quem perhorrescunt numina Paganorum, teste etiam Porphyrio, nobilissimo philosopho Paganorum.



CAPUT Iu.---Contra sapientes mundi, qui putant terrena hominum corpora ad celeste habitaculum non posse transferri.

Sed uidelicet homines docti atque sapientes contra uim tante auctoritatis, que omnia genera hominum, sicut tanto ante predixit, in hoc credendum sperandumque conuertit, acute sibi argumentari uidentur aduersus corporum resurrectionem, et dicere quod in tertio de Republica libro a Cicerone commemoratum est. Nam cum Herculem et Romulum ex hominibus deos esse factos asseueraret: Quorum non corpora, inquit, sunt in celum elata; neque enim natura pateretur, ut id quod esset e terra, nisi in terra maneret. Hec est magna ratio sapientium  , quorum Dominus nouit cogitationes, quoniam uane sunt . Si enim anime tantummodo essemus, id est, sine ullo corpore spiritus, et in celo habitantes terrena animalia nesciremus, nobisque futurum esse diceretur, ut terrenis corporibus animandis quodam uinculo mirabili necteremur; nonne multo fortius argumentaremur id credere recusantes, et diceremus naturam non pati, ut res incorporea ligamento corporeo uinciretur? Et tamen plena est terra uegetantibus animis hec membra terrena, miro sibi modo connexa [2 1Kb] et  implicita. Cur ergo eodem uolente Deo, qui fecit hoc animal, non poterit terrenum corpus in celeste corpus attolli, si animus omni, ac per hoc etiam celesti corpore prestabilior [1 1Kb] , terreno corpori potuit illigari? An terrena particula tam exigua potuit aliquid celesti corpore melius apud se tenere, ut sensum haberet et uitam, et eam sentientem atque uiuentem dedignabitur celum suscipere, aut susceptam non poterit sustinere, cum de re sentiat et uiuat ista meliore, quam est corpus omne celeste? Sed ideo nunc non fit, quia nondum est tempus quo id fieri uoluit, qui hoc quod uidendo iam uiluit, multo mirabilius quam illud quod ab istis non creditur, fecit. Cur enim non uehementius admiramur incorporeos animos celesti corpore potiores, terrenis illigari corporibus, quam corpora, licet terrena, sedibus quamuis celestibus tamen, corporeis sublimari, nisi quia hoc uidere consueuimus, et hoc sumus, illud uero nondum sumus, nec aliquando adhuc uidimus? Nam profecto sobria ratione consulta mirabilioris esse diuini operis reperitur, incorporalibus corporalia quodammodo attexere, quam licet diuersa, quia illa celestia, ista terrestria, tamen corpora et corpora copulare  .



CAPUT u.---De resurrectione carnis, quam quidam mundo credente non credunt.

Sed hoc incredibile fuerit aliquando: ecce iam credidit mundus sublatum terrenum Christi corpus in celum; resurrectionem carnis et ascensionem in supernas sedes, paucissimis remanentibus atque stupentibus, uel doctis, uel indoctis, iam crediderunt et docti et indocti. Si rem credibilem crediderunt, uideant quam sint stolidi, qui non credunt: si autem res incredibilis credita est, etiam hoc utique incredibile est, sic creditum esse, quod incredibile est. Hec igitur duo incredibilia, resurrectionem scilicet nostri corporis in eternum, et rem tam incredibilem mundum esse crediturum, idem Deus, antequam uel unum horum fieret, ambo futura esse predixit . Unum duorum incredibilium iam factum uidemus, ut quod erat incredibile, crederet mundus: cur id quod reliquum est desperatur, ut etiam hoc ueniat, quod incredibile credidit mundus, sicut iam uenit, quod similiter incredibile fuit, ut rem tam incredibilem crederet mundus, quandoquidem hoc utrumque incredibile, quorum uidemus unum, alterum credimus, in eisdem Litteris predictum sit, per quas credidit mundus? Et ipse modus quo mundus credidit, si consideretur, incredibilior inuenitur. Ineruditos liberalibus disciplinis, et omnino, quantum ad istorum doctrinas attinet, impolitos, non peritos grammatica, non armatos dialectica, non rhetorica inflatos, piscatores Christus cum retibus fidei ad mare  huius seculi paucissimos misit, atque ita et ex omni genere tam multos pisces, et tanto mirabiliores, quanto rariores etiam ipsos philosophos cepit. Duobus illis incredibilibus, si placet, imo quia placere debet, addamus hoc tertium. Iam ergo tria sunt incredibilia, que tamen facta sunt. Incredibile est Christum resurrexisse in carne, et in celum ascendisse cum carne: incredibile est mundum rem tam incredibilem credidisse: incredibile est homines ignobiles, infimos [1 1Kb] , paucissimos, imperitos rem tam incredibilem, tam efficaciter mundo, et in illo etiam doctis persuadere potuisse. Horum trium incredibilium primum nolunt isti, cum quibus agimus, credere; secundum coguntur et cernere; quod non inueniunt unde sit factum, si non credunt tertium. Resurrectio certe Christi, et in celum cum carne in qua resurrexit ascensio, toto iam mundo predicatur et creditur: si credibilis non est, unde toto terrarum orbe iam credita est? Si multi nobiles, sublimes, docti eam se uidisse dixerunt, et quod uiderunt, diffamare curarunt, eis mundum credidisse non mirum est; sed istos adhuc credere nolle perdurum est: si autem, ut uerum est, paucis, obscuris, minimis, indoctis eam se uidisse dicentibus et scribentibus credidit mundus: cur pauci obstinatissimi, qui remanserunt, ipsi mundo iam credenti adhuc usque non credunt? Qui propterea numero exiguo ignobilium, infimorum, imperitorum hominum credidit, quia in tam contemptibilibus testibus multo mirabilius diuinitas se ipsa persuasit. Eloquia namque persuadentium que dicebant, mira fuerunt facta, non uerba. Qui enim Christum in carne resurrexisse, et cum illa in celum ascendisse non uiderant, id se uidisse narrantibus, non loquentibus tantum, sed etiam mirifica facientibus signa credebant. Homines quippe, quos unius, uel ut multum, duarum linguarum fuisse nouerant, repente linguis omnium gentium loquentes mirabiliter audiebant . Claudum ab uberibus matris ad eorum uerbum in Christi nomine post quadraginta annos incolumem constitisse; sudaria de corporibus eorum ablata sanandis profuisse languentibus; in uia qua fuerant transituri positos in ordine innumerabiles morbis uariis laborantes, ut ambulantium super eos umbra transiret, continuo salutem solere recipere; et alia multa stupenda in Christi nomine per eos facta [2 1Kb] , postremo etiam mortuos resurrexisse cernebant . Que si, ut leguntur, gesta esse concedunt, ecce tot incredibilia tribus illis incredibilibus addimus; et ut credatur unum incredibile, quod de carnis resurrectione atque in celum ascensione dicitur, multorum incredibilium testimonia tanta congerimus, et nondum ad credendum horrenda duritia incredulos flectimus. Si uero per Apostolos Christi, ut eis crederetur, resurrectionem atque ascensionem predicantibus Christi, etiam ista miracula facta esse non  credunt; hoc nobis unum grande miraculum sufficit, quod eam terrarum orbis sine ullis miraculis credidit.



CAPUT uI.---Quod Roma conditorem suum Romulum diligendo deum fecerit; Ecclesia autem Christum Deum [1 1Kb] credendo dilexerit.

1. Recolamus etiam hoc loco illud quod de Romuli credita diuinitate Tullius admiratur. uerba eius ut scripta sunt, inseram: Magis est, inquit, in Romulo admirandum, quod ceteri qui dii ex hominibus facti esse dicuntur, minus eruditis hominum seculis fuerunt, ut fingendi procliuior [2 1Kb] esset ratio, cum imperiti facile ad credendum impellerentur. Romuli autem etatem minus his sexcentis annis  iam inueteratis litteris atque doctrinis, omnique [3 1Kb] illo antiquo ex inculta hominum uita errore sublato fuisse cernimus. Et paulo post de eodem Romulo ita loquitur, quod ad hunc pertinet sensum: Ex quo intelligi potest, inquit, permultis annis ante Homerum fuisse, quam Romulum, ut iam doctis hominibus ac temporibus ipsis eruditis ad fingendum uix quidquam esset loci. Antiquitas enim recepit [4 1Kb] fabulas, fictas etiam nonnunquam incondite: hec etas autem iam exculta presertim eludens omne quod fieri non potest respuit . Unus e numero doctissimorum hominum, idemque eloquentissimus omnium M. Tullius Cicero, propterea dicit diuinitatem Romuli mirabiliter creditam, quod erudita iam tempora fuerunt, que falsitatem non reciperent fabularum. Quis autem Romulum deum nisi Roma credidit, atque id parua et incipiens? Tum deinde posteris seruare fuerat necesse quod acceperant a maioribus, ut cum ista superstitione in lacte quodammodo matris ebibita cresceret ciuitas, atque ad tam magnum perueniret imperium, ut ex eius fastigio uelut ex altiore quodam loco alias quoque gentes, quibus dominaretur, hac sua opinione perfunderet; ut non quidem crederent, sed tamen dicerent deum Romulum, ne ciuitatem, cui seruiebant, de conditore eius offenderent, aliter eum nominando quam Roma; que id non amore quidem huius erroris, sed tamen amoris errore crediderat. Christus autem quanquam sit celestis et sempiterne conditor ciuitatis, non tamen eum, quoniam ab illo condita est, Deum credidit: sed ideo potius est condenda, quia credidit. Roma conditorem suum iam constructa et dedicata tanquam deum coluit in templo: hec autem Ierusalem conditorem suum Deum Christum, ut construi posset et dedicari, posuit in fidei fundamento. Illa illum amando  esse deum credidit, ista istum Deum esse credendo amauit. Sicut ergo precessit unde amaret illa, et de amato iam libenter etiam falsum bonum crederet; ita precessit unde ista crederet, ut recta fide, non temere quod falsum, sed quod uerum erat amaret. Exceptis enim tot et tantis miraculis, que persuaserunt Deum esse Christum, prophetie quoque diuine fide dignissime precesserunt, que in illo, non sicut a patribus adhuc creduntur implende, sed iam demonstrantur implete. De Romulo autem quia condidit Romam, in eaque regnauit, auditur, legiturue quod factum est, non quod ante fuerat [1 1Kb] prophetatum; sed quod sit receptus in deos, creditum tenent littere, non factum docent. Nullis quippe rerum mirabilium signis id ei uere prouenisse monstratur. Lupa quippe illa nutrix [2 1Kb] , quod uidetur quasi magnum exstitisse portentum, quale aut quantum est ad demonstrandum deum? Certe enim etsi non meretrix lupa fuit illa, sed bestia  , cum commune fuerit ambobus, frater tamen eius non habetur deus. Quis autem prohibitus est, aut Romulum, aut Herculem, aut alios tales homines deos dicere, et mori maluit, quam non dicere? Aut uero aliqua gentium coleret inter deos suos Romulum, nisi Romani nominis metus cogeret? Quis porro numeret, quam multi quantalibet seuitia crudelitatis occidi, quam Christum Deum negare maluerunt? Proinde metus quamlibet leuis indignationis, que ab animis Romanorum, si non fieret, posse putabatur existere, compellebat aliquas ciuitates positas sub iure Romano tanquam deum colere Romulum: a Christo autem Deo non solum colendo, uerum etiam confitendo, tantam per orbem terre martyrum multitudinem metus reuocare non potuit, non leuis offensionis animorum, sed immensarum uariarumque penarum [3 1Kb] , et ipsius mortis, que plus ceteris formidatur. Neque tunc ciuitas Christi, quamuis adhuc peregrinaretur in terris, et haberet tamen magnorum agmina populorum, aduersus impios persecutores suos pro temporali salute pugnauit; sed potius ut obtineret eternam, non repugnauit. Ligabantur, includebantur, cedebantur, torquebantur, urebantur, laniabantur, trucidabantur, et multiplicabantur. Non erat eis pro salute pugnare, nisi salutem pro Saluatore contemnere.

2. Scio in libro Ciceronis tertio, nisi fallor, de Republica, disputari, nullum bellum suscipi a ciuitate optima, nisi aut pro fide, aut pro salute. Quid autem dicat pro salute, uel intelligi quam salutem uelit, alio loco demonstrans, Sed his penis, inquit, quas etiam stultissimi sentiunt, egestate, exsilio, uinculis, uerberibus,  elabuntur sepe priuati, oblata mortis celeritate. Ciuitatibus autem mors ipsa pena est, que uidetur a pena singulos uindicare. Debet enim constituta sic esse ciuitas, ut eterna sit. Itaque nullus interitus est reipublice naturalis, ut hominis, in quo mors non modo necessaria est, uerum etiam optanda persepe. Ciuitas autem cum tollitur, deletur, exstinguitur: simile est quodammodo  ac si omnis hic mondus intereat et concidat. Hoc ideo dixit Cicero, quia mundum non interiturum cum Platonicis sentit. Constat ergo eum pro ea salute bellum uoluisse suscipi a ciuitate, qua fit ut maneat hic ciuitas, sicut dicit, eterna, quamuis morientibus et nascentibus singulis; sicut perennis est opacitas olee uel lauri, atque huiusmodi ceterarum arborum, singulorum lapsu ortuque filiorum. Mors, quippe, ut dicit, non hominum singulorum sed uniuerse pena est ciuitatis, que a pena plerumque singulos uindicat. Unde merito queritur, utrum recte fecerint Saguntini, quando uniuersam suam ciuitatem interire maluerunt, quam fidem frangere, qua cum ipsa Romana republica tenebantur: in quo suo facta laudantur ab hominibus [1 1Kb] terrene reipublice ciuibus  . Sed quomodo huic disputationi possent obedire, non uideo, ubi dicitur nullum suscipiendum esse bellum, nisi aut pro fide, aut pro salute: nec dicitur, si in unum simul periculum ita duo ista concurrerint, ut teneri alterum sine alterius amissione non possit, quid sit potius eligendum. Profecto enim Saguntini si salutem eligerent, fides eis fuerat deserenda: si fides tenenda, amittenda utique salus, sicut et factum est. Salus autem ciuitatis Dei talis est, ut cum fide ac per fidem teneri, uel potius acquiri possit; fide autem perdita, ad eam quisque uenire non possit. Que cogitatio firmissimi ac patientissimi cordis, tot ac tantos martyres fecit, qualem ne unum quidem habuit, uel habere potuit, quando est deus creditus Romulus.



CAPUT uII.---Quod ut mundus in Christum crederet, uirtutis fuerit diuine, non persuasionis humane.

Sed ualde ridiculum est, de Romuli falsa diuinitate, cum de Christo loquimur, facere mentionem. uerumtamen cum sexcentis ferme annis ante Ciceronem  Romulus fuerit, atque illa etas iam fuisse doctrinis dicatur exculta, ut quod fieri non potest, omne [2 1Kb] respueret: quanto magis post sexcentos annos ipsius tempore Ciceronis, maximeque postea sub Augusto atque Tiberio, eruditioribus utique temporibus, resurrectionem carnis Christi atque in celum ascensionem, tanquam id quod fieri non potest, mens humana ferre non posset, eludensque ab auribus cordibusque respueret, nisi eam fieri potuisse, atque factam esse diuinitas ipsius ueritatis, uel diuinitatis ueritas, et contestantia miraculorum  signa monstrarent; ut terrentibus et contradicentibus tam multis tamque magnis persecutionibus, precedens in Christo, deinde ad nouum seculum in ceteris secutura resurrectio atque immortalitas carnis et fidelissime crederetur, et predicaretur intrepide, et per orbem terre pullulatura fecundius cum martyrum sanguine sereretur. Legebantur enim preconia precedentia [1 1Kb] Prophetarum, concurrebant ostenta uirtutum, et persuadebatur ueritas noua consuetudini, non contraria rationi, donec orbis terre qui persequebatur furore, sequeretur fide [2 1Kb] .



CAPUT uIII.---De miraculis que ut mundus in Christum crederet facta sunt, et fieri mundo credente non desinunt.

1. Cur, inquiunt, nunc illa miracula, que predicatis facta esse, non fiunt? Possem quidem dicere, necessaria fuisse priusquam crederet mundus, ad hoc ut crederet mundus. Quisquis adhuc prodigia ut credat inquirit, magnum est ipse prodigium, qui mundo credente non credit. uerum hoc ideo dicunt, ut nec tunc illa miracula facta fuisse credantur. Unde ergo tanta fide Christus usquequaque cantatur in celum cum carne sublatus? unde temporibus eruditis, et omne quod fieri non potest respuentibus, sine ullis miraculis nimium mirabiliter incredibilia credidit mundus? An forte credibilia fuisse, et ideo credita esse dicturi sunt? Cur ergo ipsi non credunt? Breuis est igitur nostra complexio: Aut incredibilis rei [3 1Kb] , que non uidebatur, alia incredibilia, que tamen fiebant et uidebantur, fecerunt fidem; aut certe res ita credibilis, ut nullis quibus persuaderetur miraculis indigeret, istorum nimiam redarguit infidelitatem. Hoc ad refellendos uanissimos dixerim. Nam facta esse multa miracula, que attestarentur illi uni grandi salubrique miraculo, quo Christus in celum cum carne in qua resurrexit, ascendit, negare non possumus. In eisdem quippe ueracissimis Libris cuncta conscripta sunt, et que facta sunt, et propter quod credendum facta sunt. Hec, ut fidem facerent, innotuerunt; hec per fidem, quam fecerunt, multo clarius innotescunt. Leguntur quippe in populis, ut credantur; nec in populis tamen nisi credita legerentur. Nam etiam nunc fiunt miracula in eius nomine, siue per sacramenta eius, siue per orationes uel memorias sanctorum eius; sed non eadem claritate illustrantur, ut tanta quanta illa gloria diffamentur. Canon quippe sacrarum Litterarum, quem definitum [4 1Kb] esse oportebat, illa facit ubique recitari, et memorie cunctorum inherere populorum: hec autem ubicumque fiunt, ibi sciuntur uix a tota ipsa ciuitate uel quocumque commanentium loco. Nam plerumque etiam ibi paucissimi sciunt, ignorantibus ceteris, maxime si magna sit ciuitas; et quando alibi aliisque narrantur, non tanta ea commendat auctoritas, ut sine difficultate uel dubitatione credantur,  quamuis Christianis fidelibus a fidelibus indicentur.

2. Miraculum quod Mediolani factum est, cum illic essemus, quando illuminatus est cecus, ad multorum notitiam potuit peruenire, quia et grandis est ciuitas, et ibi erat tunc Imperator, et immenso populo teste res gesta est, concurrente ad corpora martyrum Protasii et Geruasii: que cum laterent, et penitus nescirentur, episcopo Ambrosio per somnium reuelata reperta sunt; ubi cecus ille depulsis ueteribus tenebris diem uidit  .

3. Apud Carthaginem autem quis nouit, preter admodum paucissimos, salutem, que facta est Innocentio ex aduocato uicarie prefecture, ubi nos interfuimus, et oculis aspeximus nostris? uenientes enim de transmarinis, me et fratrem meum Alypium  , nondum quidem clericos, sed iam Deo seruientes, ut erat cum tota domo sua religiosissimus, ipse susceperat, et apud eum tunc habitabamus. Curabatur a medicis: fistulas [1 1Kb] , quas numerosas atque perplexas habuit in posteriore atque ima corporis parte, iam secuerant ei, et artis sue cetera medicamentis agebant. Passus autem fuerat in sectione illa et diuturnos et acerbos dolores. Sed unus inter multos sinus fefellerat medicos, atque ita latuerat, ut eum non tangerent, quem ferro aperire debuerant. Denique sanatis omnibus que aperta curabant, iste remanserat solus, cui frustra impendebatur labor. Quas moras ille suspectas habens, multumque formidans ne iterum secaretur, quod ei predixerat alius medicus domesticus eius, quem non admiserant illi, ut saltem uideret, cum primum sectus est, quomodo id facerent, iratusque illum domo abiecerat, uixque receperat, erupit, atque ait: Iterum me secturi estis? Ad illius, quem noluistis esse presentem, uerba uenturus sum? Irridere illi medicum imperitum, metumque hominis bonis uerbis promissionibusque lenire. Preterierunt et alii dies plurimi, nichilque proficiebat omne quod fiebat. Medici tamen in sua pollicitatione persistebant, non se illum sinum ferro, sed medicamentis esse clausuros. Adhibuerunt et alium grandeuum iam medicum, satisque in illa arte laudatum  Ammonium [2 1Kb] , qui loco inspecto, idem quod illi ex eorum diligentia peritiaque promisit. Cuius ille factus auctoritate securus, domestico suo medico, qui futuram predixerat aliam sectionem faceta hilaritate, uelut iam saluus, illusit. Quid plura? Tot dies postea inaniter consumpti transierunt, ut fessi atque confusi faterentur eum nisi ferro nullo modo posse sanari. Expauit, expalluit nimio timore turbatus: atque ubi se collegit, farique potuit, abire illos iussit, et ad se amplius non accedere, nec aliud occurrit fatigato lacrymis et illa iam  necessitate constricto, nisi ut adhiberet Alexandrinum quemdam, qui tunc chirurgus mirabilis habebatur, ut ipse faceret quod ab illis fieri nolebat iratus. Sed posteaquam uenit ille, laboremque illorum in cicatricibus sicut artifex uidit, boni uiri functus officio, persuasit homini ut illi potius qui in eo tantum laborauerant, quantum ipse inspiciens mirabatur, curationis sue fine fruerentur, adiiciens quod reuera nisi sectus esset, saluus esse non posset; sed ualde abhorrere a suis moribus, ut hominibus quorum artificiosissimam operam, industriam, diligentiam admirans in cicatricibus eius uideret, propter exiguum quod remansit, palmam tanti laboris auferret. Redditi sunt animo eius, et placuit ut eodem Alexandrino assistente ipsi sinum illum ferro, qui iam consensu omnium aliter insanabilis putabatur, aperirent. Que res dilata est in consequentem diem. Sed cum abiissent illi, ex merore nimio domini tantus est in domo illa exortus dolor, ut tanquam funeris planctus uix comprimeretur a nobis. uisitabant eum quotidie sancti uiri, episcopus tunc Uzalensis  , beate memorie Saturninus, et presbyter Gelosus [1 1Kb] , ac diaconi Carthaginensis Ecclesie: in quibus erat, et ex quibus solus est nunc in rebus humanis, iam episcopus cum honore a nobis debito nominandus Aurelius, cum quo recordantes mirabilia opera Dei [2 1Kb] , de hac re sepe collocuti sumus, eumque ualde meminisse, quod commemoramus, inuenimus. Qui cum eum, sicut solebant, uespere uisitarent, rogauit eos miserabilibus lacrymis, ut mane dignarentur esse presentes suo funeri potius quam dolori. Tantus enim eum metus ex prioribus inuaserat penis, ut se inter medicorum manus non dubitaret esse moriturum. Consolati sunt eum illi, et hortati ut in Deo fideret, eiusque uoluntatem uiriliter ferret. Inde ad orationem ingressi sumus: ubi nobis ex more genua figentibus, atque incumbentibus terre, ille se ita proiecit, tanquam fuisset aliquo grauiter impellente prostratus, et cepit orare: quibus modis, quo affectu, quo motu animi, quo fluuio lacrymarum, quibus gemitibus atque singultibus succutientibus omnia membra eius et pene intercludentibus spiritum, quis ullis explicet uerbis? Utrum orarent alii, nec in hec eorum auerteretur intentio, nesciebam. Ego tamen prorsus orare non poteram: hoc tantummodo breuiter in corde meo dixi, Domine, quas tuorum preces exaudis, si has non exaudis? Nihil enim mihi uidebatur addi iam posse, nisi ut exspiraret orando. Surreximus, et accepta ab Episcopo benedictione discessimus; rogante illo ut mane adessent, illis ut equo animo esset hortantibus. Illuxit dies qui metuebatur, aderant serui Dei, sicut se adfuturos esse promiserant: ingressi sunt medici, parantur omnia que hora illa poscebat, tremenda ferramenta proferuntur, attonitis suspensisque omnibus. Eis autem quorum erat maior auctoritas, defectum animi eius consolando erigentibus, ad manus  secturi membra in lectulo componuntur, soluuntur nodi ligamentorum, nudatur locus, inspicit medicus, et secandum illum sinum armatus atque intentus inquirit. Scrutatur oculis, digitisque contrectat; tentat denique modis omnibus: inuenit firmissimam cicatricem. Iam illa letitia et laus atque gratiarum actio misericordi et omnipotenti Deo, que fusa est ore omnium lacrymantibus gaudiis, non est committenda meis uerbis: cogitetur potius, quam dicatur.

3. In eadem Carthagine Innocentia, religiosissima femina, de primariis ipsius ciuitatis, in mamilla cancrum habebat: rem, sicut medici dicunt, nullis medicamentis sanabilem  . Aut ergo precidi solet, et a corpore separari membrum ubi nascitur; aut, ut aliquanto homo diutius uiuat, tamen inde morte quamlibet tardius adfutura, secundum Hippocratis, ut ferunt, sententiam [1 1Kb]  omnis est omittenda curatio. Hoc illa a perito medico et sue domui familiarissimo acceperat, et ad solum Deum se orando conuerterat. Admonetur in somnis appropinquante Pascha, ut in parte feminarum obseruanti ad baptisterium  , quecumque illi baptizata primitus occurrisset, signaret ei locum signo Christi [2 1Kb] : fecit, et confestim sanitas consecuta est. Medicus sane qui ei dixerat, ut nichil curationis adhiberet, si paulo diutius uellet uiuere, cum inspexisset eam postea, et sanissimam comperisset, quam prius habere illud malum tali inspectione cognouerat, quesiuit ab ea uehementer quid adhibuisset [3 1Kb] ; cupiens, quantum intelligi datur, nosse medicamentum, quo Hippocratis definitio uinceretur. Cumque ab ea quid factum esset audisset, uoce uelut contemnentis et uultu, ita ut illa metueret ne aliquod contumeliosum uerbum proferret in Christum, religiosa urbanitate respondisse fertur: Putabam, inquit, magnum aliquid te mihi fuisse dicturam. Atque illa iam exhorrescente, mox addidit: Quid grande fecit Christus sanare cancrum, qui quatriduanum mortuum suscitauit ? Hoc ego cum audissem, et uehementer stomacharer, in illa ciuitate atque in illa persona, non utique obscura, factum tam ingens miraculum sic latere, hinc eam et admonendam et pene obiurgandam putaui. Que cum mihi respondisset non se inde tacuisse, quesiui  ab eis, quas forte tunc matronas amicissimas secum habebat, utrum hoc antea scissent. Responderunt se omnino nescisse. Ecce, inquam, quomodo non taces, ut nec iste audiant, que tibi tanta familiaritate iunguntur. Et quia breuiter ab ea quesiueram, feci ut illis audientibus multumque mirantibus et glorificantibus Deum, totum ex ordine, quemadmodum gestum fuerit, indicaret.

4. Medicum [1 1Kb] quemdam podagrum in eadem urbe, qui cum dedisset nomen ad Baptismum, et pridie quam baptizaretur, in somnis a pueris nigris cirratis [2 1Kb] , quos intelligebat demones, baptizari eodem anno prohibitus fuisset, eisque non obtemperans, etiam conculcantibus pedes eius in dolorem acerrimum, qualem nunquam expertus est, isset [3 1Kb] , magisque eos uincens lauacro regenerationis, ut uouerat, ablui non distulisset, in Baptismate ipso non solum dolore, quo ultra solitum cruciabatur, uerum etiam podagra caruisse, nec amplius, cum diu postea uixisset, pedes doluisse quis nouit? Nos tamen nouimus, et paucissimi fratres ad quos id potuit peruenire.

5. Ex mimo [4 1Kb] quidam Curubitanus, non solum a paralysi, uerum etiam ab informi pondere genitalium, cum baptizaretur, saluus effectus est; et liberatus utraque molestia, tanquam mali nichil habuisset in corpore, de fonte regenerationis ascendit. Quis hoc preter Curubim nouit, et preter rarissimos aliquos qui hoc ubicumque audire potuerunt? Nos autem cum hoc comperissemus, iubente sancto episcopo Aurelio, etiam ut ueniret Carthaginem fecimus: quamuis a talibus prius audierimus, de quorum fide dubitare non possemus.

6. uir tribunitius Hesperius apud [5 1Kb] nos est; habet in territorio Fussalensi fundum Zubedi [6 1Kb] appellatum: ubi cum afflictione animalium et seruorum suorum domum suam spirituum malignorum uim noxiam perpeti comperisset, rogauit nostros, me absente, presbyteros, ut aliquis eorum illo pergeret, cuius orationibus cederent. Perrexit unus, obtulit ibi sacrificium corporis Christi, orans quantum potuit, ut cessaret illa uexatio: Deo protinus miserante cessauit. Acceperat autem ab amico suo terram sanctam de Ierosolymis allatam, ubi sepultus Christus die tertio resurrexit; eamque suspenderat in cubiculo suo, ne quid mali etiam ipse pateretur. At ubi domus eius ab illa infestatione purgata est, quid de illa terra fieret, cogitabat; quam diutius in cubiculo suo reuerentie causa habere nolebat. Forte accidit, ut ego et collega tunc meus episcopus Sinitensis [7 1Kb] ecclesie  Maximinus, in proximo essemus; ut ueniremus rogauit, et uenimus. Cumque nobis omnia retulisset, etiam hoc petiuit, ut infoderetur alicubi, atque ibi orationum locus fieret, ubi etiam possent Christiani ad celebranda que Dei sunt congregari. Non restitimus: factum est. Erat ibi iuuenis paralyticus rusticanus: hoc audito petiuit a parentibus suis, ut illum ad eum locum sanctum non cunctanter afferrent. Quo cum fuisset allatus, orauit, atque inde continuo pedibus suis saluus abscessit.

7. uictoriana dicitur uilla, ab Hippone-Regio minus triginta millibus abest. Memoria martyrum ibi est Mediolanensium Protasii et Geruasii. Portatus est eo quidam adolescens, qui cum die medio tempore estatis equum ablueret in fluminis gurgite, demonem incurrit. Ibi cum iaceret uel morti proximus, uel simillimus mortuo, ad uespertinos illuc hymnos et orationes cum ancillis suis et quibusdam sanctimonialibus ex more domina possessionis intrauit; atque hymnos cantare ceperunt. Qua uoce ille quasi percussus, excussus est: et cum terribili fremitu altare apprehensum mouere non audens siue non ualens, tanquam eo fuerit alligatus, aut affixus, tenebat: et cum grandi eiulatu parci sibi rogans, confitebatur ubi adolescentem, et quando, et quomodo inuaserit. Postremo se exiturum esse denuntians, membra eius singula nominabat, que se amputaturum exiens minabatur: atque inter hec uerba discessit ab homine. Sed oculus eius in maxillam fusus, tenui uenula ab interiore quasi radice pendebat, totumque eius medium, quod nigellum fuerat, albicauerat. Quo uiso qui aderant , quamuis eum sana mente stare gauderent, rursus tamen propter oculum eius contristati, medicum querendum esse dicebant. Ibi maritus sororis eius, qui eum illo detulerat, Potens est, inquit Deus, sanctorum orationibus, qui fugauit demonem, lumen reddere. Tunc, sicut potuit, oculum lapsum atque pendentem, loco suo reuocatum ligauit orario  : nec nisi post septem dies putauit esse soluendum. Quod cum fecisset, sanissimum inuenit  . Sanati sunt illic et alii, de quibus dicere longum est.

8. Hipponensem quamdam uirginem scio, cum se oleo perunxisset, cui pro illa orans presbyter instillauerat lacrymas suas, mox a demonio fuisse sanatam. Scio etiam episcopum semel pro adolescente, quem non uidit, orasse, illumque illico demone caruisse.

9. Erat quidam senex Florentius Hipponensis noster, homo religiosus et pauper; sartoris se arte pascebat, casulam perdiderat, et unde sibi emeret non habebat: ad uiginti Martyres, quorum memoria apud nos est celeberrima  , clara uoce, ut uestiretur, orauit. Audierunt eum adolescentes, qui forte aderant,  irrisores; eumque discedentem exagitantes prosequebantur; quasi [1 1Kb] a Martyribus quinquagenos folles  , unde uestimentum emeret, petiuisset. At ille tacitus ambulans, eiectum grandem piscem palpitantem uidit in littore, eumque illis fauentibus atque adiuuantibus apprehendit, et cuidam coquo Catoso [2 1Kb] nomine, bene christiano, ad coquinam conditariam, indicans quid gestum sit, trecentis follibus uendidit, lanam comparare inde disponens, ut uxor eius quomodo posset, ei quo indueretur, efficeret. Sed coquus concidens piscem, annulum aureum in uentriculo eius inuenit, moxque miseratione flexus, et religione perterritus, homini eum reddidit, dicens, Ecce quomodo uiginti Martyres te uestierunt.

10. Ad Aquas-Tibilitanas  episcopo afferente Preiecto [3 1Kb] reliquias martyris gloriosissimi Stephani, ad eius memoriam ueniebat magne multitudinis concursus et occursus. Ibi ceca mulier, ut ad episcopum portantem duceretur [4 1Kb] , orauit: flores quos ferebat dedit; recepit, oculis admouit, protinus uidit. Stupentibus qui aderant, preibat exsultans, uiam carpens, et uie ducem ulterius non requirens.

11. Memorati memoriam martyris, que posita est in castello Sinitensi, quod Hipponensi colonie uicinum est, eiusdem loci Lucillus episcopus, populo precedente atque sequente portabat. Fistula, cuius molestia iam diu laborauerat, et familiarissimi sui medici, qui eam secaret [5 1Kb] , opperiebatur manus, illius pie sarcine uectatione repente sanata est: nam deinceps eam in suo corpore non inuenit.

12. Eucarius est [6 1Kb] presbyter ex Hispania, Calame [7 1Kb] habitat  , ueteri morbo calculi laborabat; per memoriam supradicti martyris, quam Possidius illo aduexit episcopus  , saluus factus est. Idem ipse postea morbo alio preualescente, mortuus sic iacebat, ut ei iam pollices ligarentur: opitulatione memorati martyris, cum de memoria eius reportata fuisset et super iacentis corpus missa ipsius presbyteri tunica, suscitatus est.

13. Fuit ibi uir in ordine suo primarius, nomine Martialis, euo iam grauis, et multum a religione abhorrens christiana. Habebat sane fidelem filiam, et  generum eodem anno baptizatum. Qui cum eum egrotantem multis et magnis lacrymis [1 1Kb] rogarent, ut christianus fieret, prorsus abnuit, eosque a se turbida indignatione submouit. uisum est genero eius, ut iret ad memoriam sancti Stephani, et illic pro eo quantum posset oraret, ut Deus illi daret mentem bonam, qua credere non differret in Christum. Fecit hoc ingenti gemitu et fletu, et sinceriter ardente pietatis affectu: deinde abscedens, aliquid de altari florum, quod occurrit, tulit; eique, cum iam nox esset, ad caput posuit: tum dormitum est. Et ecce ante diluculum clamat, ut ad episcopum curreretur, qui mecum forte tunc erat apud Hipponem. Cum ergo audisset eum absentem, uenire presbyteros postulauit. uenerunt, credere se dixit, admirantibus atque gaudentibus omnibus, baptizatus est. Hoc [2 1Kb] , quamdiu uixit, in ore habebat: Christe, accipe spiritum meum: cum hec uerba beatissimi Stephani, quando lapidatus est a Iudeis, ultima fuisse  nesciret; que huic quoque ultima fuerunt: nam non multo post etiam ipse defunctus est.

14. Sanati sunt illic per eumdem martyrem etiam podagri duo, unus ciuis, peregrinus unus; sed ciuis [3 1Kb] omni modo: peregrinus autem per reuelationem quid adhiberet quando doleret, audiuit; et cum hoc fecerit, dolor continuo conquiescit.

15. Audurus nomen est fundi, ubi ecclesia est, et in ea memoria Stephani martyris. Puerum quemdam paruulum, cum in area luderet, exorbitantes boues qui uehiculum trahebant, rota obtriuerunt, et confestim palpitauit exspirans. Hunc mater arreptum ad eamdem memoriam posuit; et non solum reuixit, uerum etiam illesus apparuit.

16. Sanctimonialis quedam in uicina possessione, que Caspaliana dicitur, cum egritudine laboraret, ac desperaretur, ad eamdem memoriam tunica eius allata est: que antequam reuocaretur, illa defuncta est. Hac tamen tunica operuerunt cadauer eius parentes, et recepto spiritu salua facta est.

17. Apud Hipponem Bassus quidam Syrus ad memoriam eiusdem martyris orabat pro egrotante et periclitante filia, eoque secum uestem eius attulerat: cum ecce pueri de domo cucurrerunt, qui ei mortuam nuntiarent. Sed cum, orante illo, ab amicis eius exciperentur, prohibuerunt eos illi dicere, ne per publicum plangeret. Qui cum domum redisset iam suorum eiulatibus personantem, et uestem filie quam ferebat, super eam proiecisset, reddita est uite.

18. Rursus ibidem apud nos Irenei, cuiusdam collectarii filius, egritudine exstinctus est. Cumque corpus iaceret exanime, atque a lugentibus et lamentantibus exsequie pararentur, amicorum eius quidam inter aliorum consolantium uerba suggessit, ut eiusdem martyris oleo corpus perungeretur. Factum est, et reuixit.

 19. Itemque apud nos uir tribunitius Eleusinus [1 1Kb] super memoriam Martyris [2 1Kb] , que in suburbano eius est, egritudine exanimatum posuit infantulum filium: et post orationem, quam cum multis lacrymis ibi fudit, uiuentem leuauit.

20. Quid faciam? Urget huius operis implendi [3 1Kb] promissio, ut non hic possim omnia commemorare que scio: et procul dubio plerique nostrorum, cum hec legent, dolebunt me tam multa pretermisisse, que utique mecum sciunt. Quos iam nunc, ut ignoscant, rogo; et cogitent quam prolixi laboris sit facere, quod me hic non facere suscepti operis necessitas cogit. Si enim miracula sanitatum, ut alia taceam, ea tantummodo uelim scribere, que per hunc martyrem, id est, gloriosissimum Stephanum, facta sunt in colonia Calamensi, et in nostra, plurimi conficiendi sunt libri: nec tamen omnia colligi poterunt, sed tantum de quibus libelli dati sunt, qui recitarentur in populis. Id namque fieri uoluimus, cum uideremus antiquis similia diuinarum signa uirtutum etiam nostris temporibus frequentari; et ea non debere multorum notitie deperire. Nondum est autem biennium, ex quo apud Hipponem Regium cepit esse ista memoria  , et multis, quod nobis certissimum est, non datis libellis, de iis que mirabiliter facta sunt, illi ipsi qui dati sunt ad septuaginta ferme numerum peruenerant, quando ista conscripsi. Calame uero, ubi et ipsa memoria prius esse cepit, et crebrius dantur, incomparabili [4 1Kb] multitudine superant.

21. Uzali etiam, que colonia Utice uicina est, multa preclara per eumdem Martyrem facta cognouimus: cuius ibi memoria longe prius quam apud nos, ab episcopo Euodio constituta est. Sed libellorum dandorum ibi consuetudo non est, uel potius non fuit: nam fortasse nunc esse iam cepit. Cum enim nuper illic essemus, Petroniam, clarissimam feminam, que ibi mirabiliter ex magno atque diuturno, in quo medicorum adiutoria cuncta defecerant, languore sanata est, hortati sumus uolente supradicto.  loci episcopo, ut libellum daret, qui recitaretur in populo; et obedientissime paruit  . In quo posuit etiam, quod hic reticere non possum, quamuis ad ea que hoc opus urgent, festinare compellar. A quodam Iudeo dixit sibi fuisse persuasum, ut annulum capillatio cingulo [1 1Kb] insereret, quod sub omni ueste ad nuda corporis cingeretur: qui annulus haberet sub gemma lapidem in renibus inuentum bouis. Hoc alligata quasi remedio ad sancti Martyris limina ueniebat. Sed profecta a Carthagine, cum in confinio fluminis Bagrade in sua possessione mansisset, surgens ut iter perageret, ante pedes suos illum iacentem annulum uidit, et capillatiam zonam qua fuerat alligatus, mirata tentauit. Quam cum omnino suis nodis firmissimis, sicut fuerat, comperisset adstrictam, crepuisse atque exsiluisse annulum suspicata est: qui etiam ipse cum integerrimus fuisset inuentus, future salutis quodammodo pignus de tanto miraculo se accepisse presumpsit, atque illud uinculum  soluens, simul cum eodem annulo, proiecit in flumen. Non credunt [2 1Kb] hoc, qui etiam Dominum Iesum per integra uirginalia matris enixum, et ad discipulos ostiis clausis ingressum fuisse non credunt: sed hoc certe querant, et, si uerum inuenerint, illa credant. Clarissima femina est, nobiliter nata, nobiliter nupta, Carthagini habitat: ampla ciuitas, ampla persona rem querentes latere non sinit. Martyr certe ipse, quo impetrante illa sanata est, in Filium permanentis uirginis credidit, in eum qui ostiis clausis ad discipulos ingressus est, credidit: postremo, propter quod omnia ista dicuntur a nobis, in eum qui ascendit in celum cum carne, in qua resurrexerat, credidit; et ideo per eum tanta fiunt, quia pro ista fide animam posuit. Fiunt ergo etiam nunc multa miracula, eodem Deo faciente per quos uult, et quemadmodum uult, qui et illa que legimus fecit: sed ista nec similiter innotescunt, neque, ut non excidant [3 1Kb] animo, quasi glarea memorie, crebra lectione tunduntur. Nam et ubi diligentia est, que nunc apud nos esse cepit, ut libelli eorum qui beneficia percipiunt, recitentur in populo, semel hoc audiunt qui adsunt, pluresque non adsunt, ut nec illi qui adfuerunt, post aliquot dies, quod audierunt, mente retineant, et uix quisquam [4 1Kb] reperiatur illorum, qui ei quem non adfuisse cognouerit, indicet quod audiuit.

22. Unum est apud nos factum, non maius quam illa que dixi, sed tam clarum atque illustre miraculum, ut nullum arbitrer esse Hipponensium, qui hoc non uel uiderit, uel didicerit, nullum qui obliuisci ulla ratione potuerit. Decem quidam fratres  de Cesarea Cappadocie suorum ciuium non ignobiles, maledicto matris recenti, patris eorum obitu destitute, que iniuriam  sibi ab eis factam acerbissime tulit, tali pena sunt diuinitus cerciti, ut horribiliter quaterentur omnes tremore membrorum: in qua fedissima specie oculos suorum ciuium non ferentes, quaquauersum cuique ire uisum est, toto pene uagabantur orbe Romano. Ex his etiam ad nos uenerunt duo, frater et soror, Paulus et Palladia, multis aliis locis miseria diffamante iam cogniti. uenerunt autem ante Pascha ferme dies quindecim, ecclesiam quotidie, et in ea memoriam gloriosissimi Stephani frequentabant, orantes ut iam sibi placaretur Deus, et salutem pristinam redderet. Et illic, et quacumque [1 1Kb] ibant, conuertebant in se ciuitatis aspectum. Nonnulli qui eos alibi uiderant, causamque tremoris eorum nouerant, aliis, ut cuique poterant, indicabant. uenit et Pascha, atque ipso die dominico mane, cum iam frequens populus presens esset, et loci sancti cancellos, ubi martyrium erat [2 1Kb] , idem iuuenis orans teneret, repente prostratus est, et dormienti simillimus iacuit: non tamen tremens, sicut etiam per somnum [3 1Kb] solebat. Stupentibus qui aderant, atque aliis pauentibus, aliis dolentibus, cum eum quidam uellent erigere, nonnulli prohibuerunt, et potius exitum exspectandum esse dixerunt. Et ecce surrexit, et non tremebat, quoniam sanatus erat, et stabat incolumis, intuens intuentes. Quis ergo se tenuit a laudibus Dei? Clamantium gratulantiumque uocibus ecclesia usquequaque completa est. Inde ad me curritur, ubi sedebam iam processurus: irruit alter quisque post alterum, omnis posterior quasi nouum, quod alius prior dixerat, nuntiantes: meque gaudente et apud me gratias Deo agente, ingreditur etiam ipse cum pluribus, inclinatur ad genua mea, erigitur ad osculum meum. Procedimus ad populum, plena erat ecclesia, personabat uocibus gaudiorum, Deo gratias! Deo laudes! nemine tacente, hinc atque inde clamantium. Salutaui populum, et rursus eadem feruentiore uoce clamabant. Facto tandem silentio, Scripturarum diuinarum sunt lecta solemnia. Ubi autem uentum est ad mei sermonis locum, dixi pauca pro tempore et pro illius iucunditate letitie. Magis enim eos in opere diuino quamdam Dei eloquentiam, non audire, sed considerare permisi. Nobiscum homo prandit, et diligenter nobis omnem sue ac materne fraterneque calamitatis indicauit historiam. Sequenti itaque die, post sermonem redditum, narrationis eius libellum in crastinum populo recitandum promisi . Quod cum ex dominico Pasche die tertio fieret in gradibus exedre, in qua de superiore loquebar loco, feci stare ambos fratres, cum eorum legeretur libellus . Intuebatur populus uniuersus sexus utriusque, unum stantem sine deformi motu, alteram membris omnibus contrementem. Et qui ipsum non uiderant, quid in eo diuine misericordie [4 1Kb] factum esset, in eius sorore cernebant. uidebant enim quid in eo  gratulandum, quid pro illa esset orandum. Inter hec recitato eorum libello, de conspectu populi abire eos precepi; et de tota ipsa causa aliquanto diligentius ceperam disputare, cum ecce, me disputante, uoces alie de memoria Martyris noue gratulationis audiuntur. Conuersi sunt eo qui me audiebant, ceperuntque concurrere. Illa enim ubi de gradibus descendit, in quibus steterat, ad sanctum Martyrem orare perrexerat. Que mox ut cancellos attigit, collapsa similiter uelut in somnum, sana surrexit. Dum ergo requireremus quid factum fuerit, unde iste strepitus letus exstiterit, ingressi sunt cum illa in basilicam, ubi eramus, adducentes eam sanam de Martyris  loco. Tum uero tantus ab utroque sexu admirationis clamor exortus est, ut uox continuata cum lacrymis non uideretur posse finiri . Perducta est ad eum locum, ubi paulo ante steterat tremens. Exsultabant eam similem fratri [1 1Kb] , cui doluerant remansisse dissimilem: et nondum fusas preces suas pro illa, iam tamen preuiam uoluntatem tam cito exauditam esse cernebant. Exsultabant in Dei laudem uoce [2 1Kb] sine uerbis, tanto sonitu, quantum aures nostre ferre uix possent. Quid erat in cordibus exsultantium, nisi fides Christi, pro qua [3 1Kb] Stephani sanguis effusus est?



CAPUT IX.---Quod uniuersa miracula, que per martyres in Christi nomine fiunt, ei fidei testimonium ferant, qua in Christum martyres crediderunt.

Cui, nisi huic fidei attestantur ista miracula, in qua predicatur Christus resurrexisse in carne, et in celum ascendisse cum carne? Quia et ipsi martyres huius fidei martyres, id est, huius fidei testes fuerunt, huic fidei testimonium perhibentes mundum inimicissimum et crudelissimum pertulerunt; eumque, non repugnando, sed moriendo uicerunt. Pro ista fide mortui sunt, qui hec a Domino impetrare possunt, propter cuius nomen occisi sunt. Pro hac fide precessit eorum mira patientia, ut in his miraculis tanta ista potentia sequeretur. Nam si carnis in eternum resurrectio uel non preuenit in Christo, uel non uentura est, sicut prenuntiatur a Christo, uel sicut prenuntiata est a Prophetis, a quibus prenuntiatus est Christus; cur et mortui [4 1Kb] tanta possunt, qui pro ea fide, qua hec resurrectio predicatur, occisi sunt? Siue enim Deus ipse per se ipsum miro modo, quo res temporales operatur eternus, siue per suos ministros ista faciat; et eadem ipsa que per ministros facit, siue quedam faciat etiam per Martyrum spiritus, sicut per homines adhuc in corpore constitutos; siue omnia ista per Angelos, quibus inuisibiliter, immutabiliter, et incorporaliter imperat, operetur; ut que per Martyres fieri dicuntur, eis orantibus tantum et impetrantibus, non etiam operantibus fiant; siue alia istis, alia illis modis, qui  nullo modo comprehendi a mortalibus possunt: ei tamen attestantur hec fidei, in qua carnis in eternum resurrectio predicatur.



CAPUT X.---Quanto dignius honorentur martyres, qui ideo multa mira obtinent, ut Deus uerus colatur, quam demones, qui ob hoc quedam faciunt, ut ipsi dii esse credantur

Hic forte dicturi sunt, etiam deos suos aliqua mira fecisse. Bene, si iam incipiunt deos suos nostris mortuis hominibus comparare. An dicent etiam se habere deos ex hominibus mortuis, sicut Herculem, sicut Romulum, sicut alios multos, quos in deorum numerum receptos opinantur? Sed nobis martyres non sunt dii: quia unum eumdemque Deum et nostrum scimus et martyrum. Nec tamen miraculis, que per Memorias nostrorum martyrum fiunt, ullo modo comparanda sunt miracula, que facta per templa perhibentur illorum. uerum si qua similia uidentur, sicut a Moyse magi Pharaonis , sic eorum dii uicti sunt a martyribus nostris. Fecerunt autem illa demones eo fastu impure superbie, quo eorum dii esse uoluerunt: faciunt autem ista martyres, uel potius Deus aut orantibus aut cooperantibus eis, ut fides illa proficiat, qua eos, non deos esse nostros, sed unum Deum habere nobiscum credamus. Denique illi talibus diis suis et templa edificauerunt, et statuerunt aras, et sacerdotes instituerunt, et sacrificia fecerunt: nos autem martyribus nostris non templa sicut diis, sed Memorias sicut hominibus mortuis, quorum apud Deum uiuunt spiritus, fabricamus; nec ibi erigimus altaria, in quibus sacrificemus martyribus, sed uni Deo et martyrum et nostro [1 1Kb] : ad quod sacrificium, sicut homines Dei, qui mundum in eius confessione uicerunt, suo loco et ordine nominantur; non tamen a sacerdote, qui sacrificat, inuocantur. Deo quippe, non ipsis sacrificat, quamuis in Memoria sacrificet eorum: quia Dei sacerdos est, non illorum. Ipsum uero sacrificium corpus est Christi, quod non offertur ipsis, quia hoc sunt et ipsi. Quibus igitur potius credendum est miracula facientibus? eisne qui se ipsos uolunt haberi deos ab his quibus ea faciunt; an eis qui, ut in Deum credatur, quod et Christus est, faciunt quidquid mirabile faciunt? eisne qui sacra sua etiam crimina sua esse uoluerunt; an eis qui nec laudes suas uolunt esse sacra sua, sed totum quod ueraciter laudantur, ad eius gloriam proficere in quo laudantur? In Domino quippe laudantur anime eorum . Credamus ergo eis et uera dicentibus, et mira facientibus. Dicendo enim uera, passi sunt, ut possent facere mira. In eis ueris est precipuum, quod Christus resurrexit a mortuis, et immortalitatem resurrectionis in sua carne primus ostendit, quam nobis adfuturam, uel in principio noui seculi, uel in huius fine promisit.



CAPUT XI.---Contra Platonicos, qui de naturalibus elementorum ponderibus argumentantur terrenum corpus in celo esse non posse.


1. Contra quod magnum Dei donum ratiocinatores isti, quorum cagitationes nouit Dominus quoniam uane sunt , de ponderibus elementorum argumentantur: quoniam scilicet magistro Platone didicerunt, mundi duo corpora maxima atque postrema duobus mediis, ere scilicet et aqua, esse copulata atque coniuncta. Ac per hoc, inquiunt, quoniam terra abhinc sursum uersus est prima, secunda aqua super terram, tertius er super aquam, quartum super era celum; non potest esse terrenum corpus in celo. Momentis enim propriis, ut ordinem suum teneant, singula elementa librantur. Ecce qualibus argumentis omnipotentie Dei humana contradicit infirmitas, quam possidet uanitas. Quid ergo faciunt in ere terrena tot corpora, cum a terra sit er tertius? Nisi forte, qui per plumarum et pennarum leuitatem donauit auium terrenis corporibus ut portentur in ere, immortalibus factis corporibus hominum non poterit donare uirtutem, qua etiam in summo celo ualeant habitare. Animalia quoque ipsa terrena, que uolare non possunt, in quibus et homines sunt, sicut sub aqua pisces, que sunt aquarum animalia, ita sub terra uiuere debuerunt. Cur ergo non saltem de secundo, id est, de aquis, sed de elemento tertio terrenum animal carpit hanc uitam? quare cum pertineat ad terram, in secundo, quod super terram est, elemento uiuere si cogatur, continuo suffocatur, et ut uiuat, uiuit in tertio? an errat hic ordo elementorum, uel potius non in natura rerum, sed in istorum argumentationibus deficit? Omitto dicere, quod iam in tertio decimo libro dixi , quam multa grauia terrena sint corpora, sicut plumbum, et formam tamen ab artifice accipiant, qua natare ualeant super aquam  : et ut accipiat qualitatem corpus humanum, qua ferri in celum, et esse possit in celo, omnipotenti Artifici contradicitur?

2. Iam uero contra illud quod dixi superius, etiam istum considerantes atque tractantes elementorum ordinem, quo confidunt, non inueniunt omnino quod dicant. Sic est enim hinc sursum uersus terra prima, aqua secunda, tertius er, quartum celum, ut super omnia sit anime natura. Nam et Aristoteles quintum corpus eam dixit esse  , et Plato nullum. Si quintum esset, certe superius esset ceteris: cum uero nullum est, multo magis superat omnia. In terreno ergo quid facit corpore? in hac mole quid agit subtilior omnibus? in hoc pondere quid agit leuior omnibus? in hac tarditate quid agit celerior omnibus? Itane per huius tam excellentis nature meritum non poterit effici, ut corpus eius leuetur in celum, et cum ualeat nunc natura corporum terrenorum deprimere animas deorsum, aliquando et anime leuare sursum terrena corpora non ualebunt?

3. Iam si ad eorum miracula ueniamus, que facta  a diis suis opponunt Martyribus nostris, nonne etiam ipsa pro nobis facere, et nobis reperientur omnino proficere? Nam inter magna miracula deorum suorum, profecto magnum illud est, quod uarro commemorat, uestalem uirginem, cum periclitaretur falsa suspicione de stupro, cribrum implesse aqua de Tiberi, et ad suos iudices nulla eius parte stillante portasse. Quis aque pondus supra cribrum tenuit? quis tot cauernis patentibus nichil inde in terram cadere permisit? Responsuri sunt, Aliquis deus, aut aliquis demon. Si deus, numquid maior est Deo qui fecit hunc mundum? Si demon, numquid potentior est Angelo, qui Deo seruit, a quo factus est mundus? Si ergo deus minor, uel angelus, uel demon potuit pondus humidi elementi sic suspendere, ut aquarum uideatur mutata fuisse natura: itane Deus omnipotens, qui omnia ipse creauit elementa, terreno corpori graue pondus auferre non poterit, ut in eodem elemento habitet uiuificatum corpus, in quo uoluerit uiuificans spiritus?

4. Deinde cum era medium ponant inter ignem desuper et aquam subter, quid est quod eum inter aquam et aquam, et inter aquam et terram sepe inuenimus? Quid enim uolunt esse aquosas nubes, inter quas et maria er medius reperitur? Quonam, queso, elementorum pondere atque ordine efficitur, ut torrentes uiolentissimi atque undosissimi, antequam sub ere in terris currant, super era in nubibus pendeant? Cur denique er est medius inter summa celi, et nuda terrarum [1 1Kb] , quaquauersum orbis extenditur, si locus eius inter celum et aquas, sicut aquarum inter ipsum et terras est constitutus?

5. Postremo si ita est elementorum ordo dispositus, ut secundum Platonem duobus mediis, id est ere et aqua, duo extrema, id est ignis et terra, iungantur, celique obtineat ille summi [2 1Kb] locum, hec autem imi, uelut fundaminis mundi, et ideo in celo esse non potest terra; cur est ipse ignis in terra? Secundum hanc quippe rationem ita ista duo elementa in locis propriis, imo ac summo, terra et ignis esse debuerunt, ut quemadmodum nolunt in summo esse posse quod imi est, ita nec in imo posset esse quod summi est. Sicut ergo nullam putant uel esse uel futuram esse terre particulam in celo, ita nullam particulam uidere debuimus ignis in terra. Nunc uero non solum in terris, uerum etiam sub terris ita est, ut eum eructent uertices montium; preter quod in usibus hominum et esse ignem in terra, et eum nasci uidemus ex terra: quandoquidem et de lignis et de lapidibus nascitur, que sunt corpora sine dubitatione terrena. Sed ille, inquiunt, ignis est tranquillus, purus, innoxius, sempiternus: iste autem turbidus, fumeus, corruptibilis atque corruptor. Nec tamen corrumpit montes, in quibus iugiter estuat, cauernasque terrarum. uerum esto, sit illi iste dissimilis, ut terrenis habitationibus congruat: cur ergo nolunt ut credamus naturam corporum terrenorum  aliquando incorruptibilem factam celo conuenientem futuram, sicut nunc ignis corruptibilis his conuenit terris? Nihil igitur afferunt ex ponderibus atque ordine elementorum, unde omnipotenti Deo, quominus faciat corpora nostra talia, ut etiam in celo possint habitare, prescribant.



CAPUT XII.---Contra calumnias infidelium, quibus Christianos de credita carnis resurrectione irrident.

1. Sed scrupulosissime querere, et fidem qua credimus resurrecturam carnem, ita querendo, assolent irridere, Utrum fetus abortiui resurgant? Et quoniam Dominus ait, Amen dico uobis, capillus capitis uestri non peribit : utrum statura et robur equalia futura sint omnibus, an diuerse corporum quantitates? Si enim equalitas corporum erit, unde habebunt quod hic non habuerunt in mole corporis illi abortiui, si resurgent et ipsi? Aut si non resurgent, quia nec nati sunt, sed effusi, eamdem questionem de paruulis uersant, unde illis mensura corporis, quam nunc defuisse uidemus, accedat, cum in hac etate moriuntur. Neque enim dicturi sumus, eos non resurrecturos, qui non solum generationis, uerum etiam regenerationis capaces sunt. Deinde interrogant, quem modum ipsa equalitas habitura sit. Si enim tam magni et tam longi erunt omnes, quam fuerunt quicumque hic fuerunt maximi atque longissimi, non solum de paruulis, sed de plurimis querunt [1 1Kb] , unde illis accessurum sit, quod hic defuit, si hoc quisque recipiet, quod hic habuit. Si autem, quod ait Apostolus, occursuros nos omnes in mensuram etatis plenitudinis Christi ; et illud alterum, Quos predestinauit conformes [2 1Kb] imaginis Filii sui , sic intelligendum est, ut statura et modus Christi corporis omnium qui in regno eius erunt, humanorum corporum sit futurus: Multis erit, inquiunt, de magnitudine et longitudine corporis detrahendum: et ubi iam erit, Capillus capitis uestri non peribit, si de ipsa corporis quantitate tam multum peribit? Quamuis et de ipsis capillis possit inquiri, utrum redeat quidquid tondentibus decidit. Quod si rediturum est, quis non exhorreat illam deformitatem? Nam hoc et de unguibus uidetur necessario secuturum, ut redeat tam multum quod corporis curatura [3 1Kb] desecuit. Et ubi erit decus? quod certe maius, quam in ista esse corruptione potuit, in illa iam immortalitate esse debebit. Si autem non redibit, ergo peribit: quomodo ergo, inquiunt, capillus capitis non peribit? De macie quoque uel pinguedine similiter disputant. Nam si equales omnes erunt; non utique alii macri, alii pingues erunt. Accedet ergo aliis aliquid, aliis minuetur. Ac per hoc, non quod erat recipiendum, sed alicubi addendum est, quod non fuit; et alicubi perdendum, quod fuit.

2. De ipsis etiam corruptionibus et dilapsionibus corporum mortuorum, cum aliud uertatur in puluerem,  in auras aliud exhaletur; sint quos bestie, sint quos ignis absumat; naufragio uel quibuscumque aquis ita quidam pereant, ut eorum carnes in humorem putredo dissoluat; non mediocriter permouentur, atque omnia ista recolligi in carnem et redintegrari posse non credunt. Consectantur etiam quasque feditates et uitia, siue accedant [1 1Kb] , siue nascantur: ubi et monstrosos partus cum horrore atque irrisione commemorant, et requirunt quenam cuiusque deformitatis resurrectio sit futura. Si enim nichil tale redire in corpus hominis dixerimus, responsionem nostram de locis uulnerum, cum quibus Dominum Christum resurrexisse predicamus, se confutaturos esse presumunt. Sed inter hec omnia questio difficillima illa proponitur, in cuius carnem reditura sit caro, qua corpus alterius, uescentis humana uiscera fame compellente, nutritur. In carnem quippe conuersa est eius, qui talibus uixit alimentis; et ea que macies ostenderat detrimenta, suppleuit. Utrum ergo illi redeat homini cuius caro prius fuit, an illi potius cuius postea facta est, ad hoc percontantur, ut fidem resurrectionis illudant: ac sic anime humane, aut alternantes, sicut Plato, ueras infelicitates falsasque promittant beatitudines; aut post multas itidem per diuersa corpora reuolutiones, aliquando tamen eam, sicut Porphyrius, finire miserias, et ad eas nunquam redire fateantur; non tamen corpus habendo immortale, sed corpus omne fugiendo.



CAPUT XIII.---An abortiui non pertineant ad resurrectionem, si pertinent ad numerum mortuorum.

Ad hec ergo que ab eorum parte contraria, me dirigente, mihi uidentur opposita, misericordia Dei meis nisibus opem ferente, respondeam. Abortiuos fetus, qui, cum iam uixissent in utero, ibi sunt mortui, resurrecturos ut affirmare, ita negare non audeo: quamuis non uideam quomodo ad eos non pertineat resurrectio mortuorum, si non eximuntur de numero mortuorum. Aut enim non omnes mortui resurgent, et erunt alique humane anime sine corporibus in eternum, que corpora humana, quamuis intra uiscera materna, gestarunt: aut si omnes anime humane recipient resurgentia sua corpora, que habuerunt ubicumque uiuentia, et morientia reliquerunt, non inuenio quemadmodum dicam ad resurrectionem non pertinere mortuorum, quoscumque mortuos etiam in uteris matrum. Sed utrumlibet de his quisque sentiat, quod de iam natis infantibus dixerimus, hoc etiam de illis intelligendum est, si resurgent  .



CAPUT XIu.---An infantes in ea sint resurrecturi habitudine corporis, quam habituri erant etatis accessu.

Quid ergo de infantibus dicturi sumus, nisi quia non in ea resurrecturi sunt corporis exiguitate, qua mortui; sed quod eis tardius accessurum erat tempore, hoc sunt illo Dei opere miro atque celerrimo  recepturi? In sententia quippe Domini, ubi ait, Capillus capitis uestri non peribit , dictum est non defuturum esse quod fuit, non autem negatum est adfuturum esse quod defuit. Defuit autem infanti mortuo perfecta quantitas sui corporis: perfecto quippe infanti deest utique perfectio magnitudinis corporalis; que cum accesserit, iam statura longior esse non possit. Hunc perfectionis modum sic habent omnes, ut cum illo concipiantur atque nascantur; sed habent in ratione, non in mole: sicut ipsa iam membra omnia sunt latenter in semine, cum etiam natis nonnulla adhuc desint, sicut dentes, ac si quid eiusmodi. In qua ratione uniuscuiusque materie indita corporali, iam quodammodo, ut ita dicam, liciatum [1 1Kb] esse uidetur  , quod nondum est, imo quod latet, sed accessu temporis erit, uel potius apparebit. In hac ergo infans iam breuis aut longus est, qui breuis longusue futurus est. Secundum hanc rationem profecto in resurrectione corporis detrimenta corporis non timemus: quia, etsi equalitas futura esset omnium, ita ut omnes usque ad giganteas magnitudines peruenirent, ne illi qui [2 1Kb] maximi fuerunt, minus haberent aliquid in statura, quod eis contra sententiam Christi periret, qui dixit, nec capillum capitis esse periturum; Creatori utique qui creauit cuncta de nichilo, quomodo desse posset, unde adderet quod addendum esse mirus artifex nosset?



CAPUT Xu.---An ad Dominici corporis modum omnium mortuorum resurrectura sint corpora.

Sed utique Christus in ea mensura corporis, in qua est mortuus, reurrexit, nec fas [3 1Kb] est dicere, cum resurrectionis omnium tempus uenerit, accessuram corpori eius eam magnitudinem, quam non habuit, quando in ea discipulis, in qua illis erat notus, apparuit, ut longissimis fieri possit equalis. Si autem dixerimus ad Dominici corporis modum etiam quorumque maiora corpora redigenda, peribit de multorum corporibus plurimum, cum ipse nec capillum periturum esse promiserit. Restat ergo, ut suam recipiat quisque mensuram, quam uel habuit in iuuentute, etiamsi senex est mortuus; uel fuerat habiturus, si est ante defunctus. Atque illud quod commemorauit Apostolus de mensura etatis plenitudinis Christi , aut propter aliud intelligamus dictum esse, id est, ut illi capiti in populis Christianis accedente omnium perfectione membrorum etatis eius mensura compleatur; aut, si hoc de resurrectione corporum dictum est, sic accipiamus dictum, ut nec ultra, nec infra iuuenilem [4 1Kb] formam resurgant corpora mortuorum; sed in eius etate [5 1Kb] et robore, usque ad quam Christum hic peruenisse cognouimus. Circa triginta quippe annos definierunt esse etiam  seculi huius doctissimi homines iuuentutem: que cum fuerit spatio proprio terminata, inde iam hominem in detrimenta uergere grauioris ac senilis etatis. Et ideo non esse dictum, In mensuram corporis; uel, In mensuram stature: sed, in mensuram etatis plenitudinis Christi.



CAPUT XuI.---Qualis intelligenda sit sanctorum conformatio ad imaginem Filii Dei.

Illud etiam quod ait, predestinatos conformes imaginis Filii Dei , potest et secundum interiorem hominem intelligi. Unde nobis alio loco dicit, Nolite conformari huic seculo, sed reformamini in nouitate mentis uestre . Ubi ergo reformamur, ne conformemur huic seculo, ibi conformamur Dei Filio. Potest et sic accipi, ut, quemadmodum ille nobis mortalitate, ita nos illi efficiamur immortalitate conformes: quod quidem et ad ipsam resurrectionem corporum pertinet. Si autem etiam in his uerbis, qua forma resurrectura sint corpora sumus admoniti; sicut illa mensura, ita et ista conformatio, non quantitatis intelligenda est, sed etatis. Resurgent itaque omnes tam magni corpore, quam uel erant, uel futuri erant in iuuenili etate, quamuis nichil oberit, etiamsi erit infantilis uel senilis corporis forma, ubi nec mentis, nec ipsius corporis ulla remanebit infirmitas. Unde etiam si quis in eo corporis modo, in quo defunctus est, resurrecturum unumquemque contendit, non est cum illo laboriosa contradictione pugnandum.



CAPUT XuII.---An in suo sexu resuscitanda atque mansura sint corpora feminarum.

Nonnulli propter hoc quod dictum est, Donec occurramus omnes [1 1Kb] in uirum perfectum, in mensuram etatis plenitudinis Christi ; et, conformes imaginis Filii Dei; nec in sexu femineo resurrecturas feminas credunt, sed in uirili omnes aiunt  . quoniam Deus solum uirum fecit ex limo, feminam ex uiro. Sed mihi melius sapere uidentur, qui utrumque sexum resurrecturum esse non dubitant. Non enim libido ibi erit, que confusionis est causa. Nam priusquam peccassent, nudi erant, et non confundebantur uir et femina. Corporibus ergo illis uitia detrahentur, natura seruabitur. Non est autem uitium sexus femineus: sed natura: que tunc quidem et a concubitu et a partu immunis erit: erunt tamen membra feminea, non accommodata usui ueteri, sed decori nouo, quo non alliciatur aspicientis concupiscentia, que nulla erit, sed Dei laudetur sapientia atque clementia, qui et quod non erat fecit, et liberauit a corruptione quod fecit. Ut enim in exordio generis humani de latere uiri dormientis costa detracta femina fieret, Christum et Ecclesiam tali facto iam tunc prophetari oportebat. Sopor quippe ille uiri , mors erat Christi  , cuius exanimis in cruce pendentis latus lancea perforatum  est, atque inde sanguis et aqua profluxit : que sacramenta esse nouimus, quibus edificatur Ecclesia. Nam hoc etiam uerbo Scriptura usa est, ubi non legitur, Formauit, aut Finxit; sed, Aedificauit eam in mulierem : unde et Apostolus edificationem dicit corporis Christi , quod est Ecclesia. Creatura est ergo Dei femina, sicut uir: sed ut de uiro fieret, unitas commendata; ut autem illo modo fieret, Christus, ut dictum est, et Ecclesia figurata est. Qui ergo utrumque sexum instituit, utrumque restituet. Denique et ipse iehsu interrogatus a Sadduceis, qui negabant resurrectionem, cuius septem fratrum erit uxor, quam singuli habuerunt, dum quisque eorum uellet defuncti semen, sicut Lex preceperat, excitare: Erratis, inquit, nescientes Scripturas, neque uirtutem Dei . Et cum locus esset [1 1Kb] , ut diceret, De qua enim me interrogatis, uir erit etiam ipsa, non mulier; non hoc dixit: sed dixit, In resurrectione enim neque nubent, neque uxores ducent, sed sunt sicut Angeli Dei in celo . Aequales utique Angelis immortalitate ac felicitate, non carne: sicut nec resurrectione, qua non indiguerunt Angeli; quoniam nec mori potuerunt. Nuptias ergo Dominus futuras negauit esse in resurrectione, non feminas: et ibi negauit, ubi talis questio uertebatur, ut eam negato sexu muliebri celeriore facilitate dissolueret, si eum ibi prenosceret non futurum: imo etiam futurum esse firmauit dicendo, Non nubent, quod ad feminas pertinet; neque uxores ducent, quod ad uiros, Erunt ergo, que uel nubere hic solent, uel ducere uxores: sed ibi hoc non facient.



CAPUT XuIII.---De uiro perfecto, id est Christo, et corpore eius, id est Ecclesia, que est ipsius plenitudo.

Proinde quod ait Apostolus, occursuros nos omnes in uirum perfectum, totius ipsius circumstantiam lectionis considerare debemus, que ita se habet: Qui descendit, inquit, ipse est et qui ascendit super omnes celos, ut adimpleret omnia. Et ipse dedit quosdam quidem Apostolos, quosdam autem Prophetas, quosdam uero Euangelistas, quosdam autem pastores et doctores, ad consummationem sanctorum, in opus ministerii, in edificationem corporis Christi, donec occurramus omnes in unitatem fidei, et agnitionem Filii Dei, in uirum perfectum, in mensuram etatis plenitudinis Christi: ut ultra non simus paruuli, iactati et circumlati omni uento doctrine, in illusione hominum, in ast tia [2 1Kb] ad machinationem erroris: ueritatem autem facientes in caritate augeamur in illo per omnia, qui est caput Christus; ex quo totum corpus connexum, et compactum per omnem tactum subministrationis, secundum operationem in mensuram uniuscuiusque partis, incrementum corporis facit in edificationem sui, in caritate . Ecce qui est uir perfectus, caput et corpus, quod constat omnibus membris, que suo tempore  complebuntur. Quotidie tamen eidem corpori accedunt, dum edificatur Ecclesia, cui dicitur, uos autem estis corpus Christi, et membra . Et alibi, Pro corpore, inquit, eius, quod est Ecclesia . Itemque alibi, Unus panis, unum corpus multi sumus  De cuius corporis edificatione et hic dictum est, Ad consummationem sanctorum, in opus ministerii, in edificationem corporis Christi. ac deinde subiectum unde nunc agimus, Donec occurramus omnes in unitatem fidei, et agnitionem Filii Dei, in uirum perfectum, in mensuram etatis plenitudinis Christi, et cetera; donec eadem mensura in corpore intelligenda esset, ostenderet, dicens: Augeamur in illo per omnia, qui est caput Christus; ex quo totum corpus connexum, et compactum per omnem tactum subministrationis, secundum operationem in mensuram uniuscuiusque partis. Sicut est ergo mensura uniuscuiusque partis; ita totius corporis, quod omnibus suis partibus constat, est utique mensura plenitudinis, de qua dictum est: In mensuram etatis plenitudinis Christi. Quam plenitudinem etiam illo commemorauit loco, ubi ait de Christo: Et ipsum dedit caput super omnia Ecclesie [1 1Kb] , que est corpus eius, plenitudo eius, qui omnia in omnibus impletur [2 1Kb] . uerum si hoc ad resurrectionis formam, in qua erit unusquisque, referendum esset; quid nos impediret nominato uiro intelligere et feminam, ut uirum pro homine positum acciperemus? Sicut in eo quod dictum est, Beatus uir qui timet Dominum : utique ibi sunt et femine, que timent Dominum.



CAPUT XIX.---Quod omnia corporis uitia, que in hac uita humano contraria sunt decori, in resurrectione non sint futura, ubi manente naturali substantia, in unam pulchritudinem et qualitas concurret et quantitas.

1. Quid iam respondeam de capillis atque unguibus? Semel quippe intellecto ita nichil periturum esse de corpore, ut deforme nichil sit in corpore, simul intelligitur ea que deformem factura fuerant enormitatem, masse ipsi accessura esse, non locis in quibus membrorum forma turpetur. uelut si de limo uas fieret, quod rursus in eumdum limum redactum totum de toto iterum fieret, non esset necesse ut illa pars limi, que in ansa fuerat, ad ansam rediret, aut que fundum fecerat, ipsa rursus faceret fundum; dum tamen totum reuerteretur in totum, id est, totus ille limus in totum uas nulla sui perdita parte remearet. Quapropter si capilli toties tonsi unguesue desecti ad loca sua deformiter redeunt, non redibunt: nec tamen cuique resurgenti peribunt, quia in eamdem carnem, ut quemcumque ibi locum corporis teneant, seruata partium congruentia, materie mutabilitate uertentur. Quamuis quod ait Dominus, Capillus capitis uestri non peribit , non de  longitudine, sed de numero capillorum dictum multo aptius possit intelligi. Unde et alibi dicit, Capilli capitis uestri numerati sunt omnes [1 1Kb] . Neque hoc ideo dixerim, quod aliquid existimem corpori cuiquam [2 1Kb] periturum, quod naturaliter inerat; sed quod deforme natum fuerat , sic esse rediturum, ut seruata integritate substantie, deformitas pereat. Si enim statuam potest artifex homo, quam propter aliquam causam deformem fecerat, conflare, et pulcherrimam reddere, ita ut nichil inde substantie, sed sola deformitas pereat, ac si quid in illa figura priore indecenter exstabat, nec parilitate [3 1Kb] partium congruebat, non de toto, unde fecerat, amputare atque separare, sed ita conspergere uniuerso [4 1Kb] atque miscere, ut nec feditatem faciat, nec minuat quantitatem; quid de omnipotente Artifice sentiendum est? Ergone non poterit quasque deformitates humanorum corporum, non modo usitatas, uerum etiam raras atque monstrosas, que huic misere uite congruunt, abhorrent autem ab illa futura felicitate sanctorum, sic auferre ac perdere, ut quascumque earum faciunt, etsi naturalia, tamen indecora excrementa substantie corporalis, nulla eius diminutione tollantur?

2. Ac per hoc non est macris pinguibusue metuendum, ne ibi etiam tales sint, quales, si possent, nec hic esse uoluissent. Omnis enim corporis pulchritudo est partium congruentia cum quadam coloris suauitate. Ubi autem non est partium congruentia, aut ideo quid offendit, quia prauum est [5 1Kb] , aut ideo quia parum, aut ideo quia nimium. Proinde nulla erit deformitas, quam facit incongruentia partium, ubi et que praua sunt corrigentur; et quod minus est quam decet, unde Creator nouit, inde supplebitur; et quod plus est quam decet, materie seruata integritate, detrahetur. Coloris porro suauitas quanta erit, ubi iusti fulgebunt sicut sol in regno Patris sui ? Que claritas in Christi corpore, cum resurrexit, ab oculis discipulorum potius abscondita fuisse, quam defuisse credenda est. Non enim eam ferret humanus atque infirmus aspectus, quando ille a suis ita deberet attendi, ut posset agnosci. Quo pertinuit etiam, ut contrectantibus ostenderet suorum uulnerum cicatrices; ut etiam cibum potumque sumeret, non alimentorum indigentia, sed ea qua et hoc poterat potestate. Cum autem aliquid non uidetur, quamuis adsit, a quibus alia, que pariter adsunt, uidentur, sicut illam claritatem dicimus adfuisse non uisam, a quibus alia uidebantur, grece dicitur: quod nostri interpretes latine dicere non ualentes, in libro Geneseos cecitatem interpretati sunt. Hanc enim passi sunt Sodomite, quando querebant ostium  iusti uiri, nec poterant inuenire . Que si cecitas fuisset, qua fit ut nichil possit uideri, non ostium quo ingrederentur, sed duces itineris a quibus inde abducerentur, inquirerent  .

3. [XX.] Nescio quo autem modo sic afficimur amore martyrum beatorum, ut uelimus in illo regno in eorum corporibus uidere uulnerum cicatrices, que pro Christi nomine pertulerunt: et fortasse uidebimus. Non enim deformitas in eis, sed dignitas erit, et quedam, quamuis in corpore, non corporis, sed uirtutis pulchritudo fulgebit. Nec ideo tamen si aliqua martyribus amputata et ablata sunt membra, sine ipsis membris erunt in resurrectione mortuorum, quibus dictum est, Capillus capitis uestri non peribit. Sed si hoc decebit in illo nouo seculo, ut indicia gloriosorum uulnerum in illa immortali carne cernantur, ubi membra, ut preciderentur, percussa uel secta sunt, ibi cicatrices, sed tamen eisdem membris redditis, non perditis, apparebunt. Quamuis itaque omnia que acciderunt corpori uitia, tunc non erunt; non sunt tamen deputanda uel appellanda uitia uirtutis indicia.



CAPUT XX.---Quod in resurrectione mortuorum natura corporum quibuslibet modis dissipatorum in integrum undecumque reuocanda sit.

1. Absit autem ut ad resuscitanda corpora uiteque reddenda non possit omnipotentia Creatoris omnia reuocare, que uel bestie, uel ignis absumpsit, uel in puluerem cineremue collapsum, uel in humorem solutum, uel in auras est exhalatum. Absit ut sinus ullus secretumque nature ita recipiat aliquid subtractum sensibus nostris, ut omnium Creatoris aut lateat cognitionem, aut effugiat potestatem. Deum certe uolens, sicut poterat, definire Cicero tantus auctor ipsorum, Mens quedam, inquit, est soluta et libera, secreta ab omni concretione mortali, omnia sentiens et mouens, ipsaque predita motu sempiterno . Hoc autem reperit in doctrinis magnorum philosophorum. Ut igitur secundum ipsos loquar, quomodo aliquid uel latet omnia sentientem, uel irreuocabiliter fugit omnia mouentem?

2. Unde iam etiam questio illa soluenda est, que difficilior uidetur ceteris: ubi queritur, cum caro mortui hominis etiam alterius fit uiuentis caro, cui potius eorum in resurrectione reddatur. Si enim quispiam confectus fame atque compulsus uescatur cadaueribus hominum, quod malum aliquoties accidisse, et uetus testatur historia, et nostrorum temporum infelicia experimenta docuerunt  ; num quisquam ueridica ratione contendet, totum digestum  fuisse per imos meatus, nichil inde in eius carnem mutatum atque conuersum, cum ipsa macies que fuit et non est, satis indicet que illis escis detrimenta suppleta sint? Iam itaque aliqua paulo ante premisi, que ad istum quoque nodum soluendum ualere debebunt. Quidquid enim carnium exhausit fames, utique in auras est exhalatum: unde diximus omnipotentem Deum posse reuocare quod fugit. Reddetur ergo caro illa homini, in quo esse caro humana primitus cepit. Ab illo quippe altero tanquam mutuo sumpta deputanda est: que sicut es alienum, ei redhibenda est, unde sumpta est. Sua uero illi, quem fames exinanierat, ab eo qui potest etiam exhalata reuocare, reddetur. Quamuis etsi omnibus perisset modis, nec ulla eius materies in ullis nature latebris remansisset, unde uellet, eam repararet Omnipotens. Sed propter sententiam ueritatis, qua dictum est, Capillus capitis uestri non peribit; absurdum est ut putemus, cum capillus hominis perire non possit, tantas carnes fame depastas atque consumptas perire potuisse.

3. Quibus omnibus pro nostro modulo consideratis atque tractatis, hec summa conficitur, ut in resurrectione carnis in eternum eas mensuras habeat corporum magnitudo, quas habebat perficiende siue perfecte cuiusque indita corpori ratio iuuentutis, in membrorum quoque omnium modulis congruo decore seruato. Quod decus ut seruetur, si aliquid demptum fuerit indecenti alicui granditati in parte aliqua constitute, quod per totum spargatur, ut neque id pereat, et congruentia partium ubique teneatur, non est absurdum, ut aliquid inde etiam stature corporis addi posse credamus; cum omnibus partibus, ut decorem custodiant, id distribuitur, quod si enormiter in una esset, utique non deceret. Aut si contenditur in ea quemque statura corporis resurrecturum esse, in qua defunctus est, non pugnaciter resistendum est; tantum absit omnis deformitas, omnis infirmitas, omnis tarditas, omnisque corruptio, et si quid aliud illud non decet regnum, in quo resurrectionis et promissionis filii equales erunt Angelis Dei, si non corpore, non etate, certe felicitate.



CAPUT XXI.---De nouitate corporis spiritualis, in quam sanctorum caro mutabitur.

Restituetur ergo et quidquid de corporibus uiuis, uel post mortem de cadaueribus periit, et simul cum eo quod in sepulcris remansit, in spiritualis corporis nouitatem ex animalis corporis uetustate mutatum resurget, incorruptione atque immortalitate uestitum. Sed etsi uel casu aliquo graui uel inimicorum immanitate totum penitus conteratur in puluerem, atque in auras uel in aquas dispersum quantum fieri potest, nusquam esse sinatur omnino, nullo modo subtrahi poterit omnipotentie Creatoris, sed capillus in eo capitis non peribit. Erit ergo spiritui subdita caro spiritualis, sed tamen caro, non spiritus: sicut carni subditus fuit spiritus ipse carnalis, sed tamen spiritus, non caro. Cuius rei habemus experimentum in nostre pene deformitate. Non enim secundum carnem, sed  utique secundum spiritum carnales erant, quibus ait Apostolus: Non potui uobis loqui quasi spiritualibus, sed quasi carnalibus . Et homo spiritualis sic in hac uita dicitur, ut tamen corpore adhuc carnalis sit, et uideat aliam legem in membris suis repugnantem legi mentis sue : erit autem etiam corpore spiritualis, cum eadem caro sic resurrexerit, ut fiat quod scriptum est, Seminatur corpus animale, resurget corpus spirituale . Que sit autem, et quam magna spiritualis corporis gratia, quoniam nondum uenit in experimentum, uereor ne temerarium sit omne quod de illa profertur eloquium. uerumtamen quia spei nostre gaudium propter Dei laudem non est tacendum, et de intimis ardentis sancti amoris medullis dictum est, Domine, dilexi decorem domus tue : de donis eius que in hac erumnosissima uita bonis malisque largitur, ipso adiuuante, coniiciamus, ut possumus, quantum sit illud, quod nondum experti, utique digne eloqui non ualemus. Omitto enim quando fecit hominem rectum; omitto uitam illam duorum coniugum in paradisi fecunditate felicem, quoniam [1 1Kb] tam breuis fuit, ut ad nascentium sensum nec ipsa peruenerit: in hac quam nouimus, in qua adhuc sumus, cuius tentationes, imo quam totam tentationem, quamdiu in ea sumus, quantumlibet proficiamus, perpeti non desinimus, que sint indicia circa genus humanum bonitatis Dei, quis poterit explicare?



CAPUT XXII.---De miseriis ac malis, quibus humanum genus merito prime preuaricationis obnoxium est, et a quibus nemo nisi per Christi gratiam liberatur.

1. Nam quod ad primam originem pertinet, omnem mortalium progeniem fuisse damnatam, hec ipsa uita, si uita dicenda est, tot et tantis malis plena testatur. Quid enim aliud indicat horrenda quedam profunditas ignorantie, ex qua omnis error existit, qui omnes filios Adam tenebroso quodam sinu suscipit, ut homo ab illo liberari sine labore, dolore, timore non possit? Quid amor ipse tot rerum uanarum atque noxiarum, et ex hoc mordaces cure, perturbationes, merores, formidines, insana gaudia, discordie, lites, bella, insidie, iracundie, inimicitie, fallacia, adulatio, fraus, furtum, rapina, perfidia, superbia, ambitio, inuidentia, homicidia, parricidia, crudelitas, seuitia, nequitia, luxuria, petulantia, impudentia, impudicitia, fornicationes, adulteria, incesta, et contra naturam utriusque sexus tot stupra atque immunditie, quas turpe est etiam dicere, sacrilegia, hereses, blasphemie, periuria, oppressiones innocentium, calumnie, circumuentiones, preuaricationes, falsa testimonia, iniqua iudicia, uiolentie, latrocinia, et quidquid talium malorum in mentem non uenit, et tamen de uita ista hominum non recedit? uerum hec hominum sunt malorum, ab illa tamen erroris et peruersi amoris radice uenientia, cum qua omnis filius Adam nascitur. Nam quis ignorat cum quanta ignorantia ueritatis,  que iam in infantibus manifesta est; et cum quanta abundantia uane cupiditatis, que in pueris incipit apparere, homo ueniat in hanc uitam, ita ut si dimittatur uiuere ut uelit, et facere quidquid uelit, in hec facinora et flagitia que commemoraui, et que commemorare non potui, uel cuncta uel multa perueniat?

2. Sed diuina gubernatione non omni modo deserente damnatos, et Deo non continente in ira sua miserationes suas , in ipsis sensibus generis humani prohibitio et eruditio contra istas, cum quibus nascimur, tenebras uigilant, et contra hos impetus opponuntur [1 1Kb] , plene tamen etiam ipse laborum et dolorum. Quid enim sibi uolunt multimode formidines, que cohibendis paruulorum uanitatibus adhibentur? quid pedagogi, quid magistri, quid ferurule, quid lora, quid uirge, quid disciplina illa qua Scriptura sancta dicit dilecti filii latera esse tundenda, ne crescat indomitus, domarique iam durus aut uix possit, aut fortasse nec possit ? Quid agitur his penis omnibus, nisi ut debelletur imperitia, et praua cupiditas infrenetur [2 1Kb] , cum quibus malis in hoc seculum uenimus? Quid est enim, quod cum labore meminimus, sine labore obliuiscimur; cum labore discimus, sine labore nescimus; cum labore strenui, sine labore inertes sumus? Nonne hinc apparet in quid uelut pondere suo procliuis et prona sit uitiosa natura, et quanta ope, ut hinc liberetur, indigeat? Desidia, segnities, pigritia, negligentia, uitia sunt utique quibus labor fugitur, cum labor ipse, etiam qui est utilis, pena sit.

3. Sed preter pueriles penas, sine quibus disci non potest quod maiores uolunt, qui uix aliquid utiliter uolunt, quot et quantis penis genus agitetur humanum, que non ad malitiam nequitiamque iniquorum, sed ad conditionem pertinent miseriamque communem, quis ullo sermone digerit, quis ulla cogitatione comprehendit? Quantus est metus, quanta calamitas ab orbitatibus atque luctu, a damnis et damnationibus, a deceptionibus et mendaciis hominum, a suspicionibus falsis, ab omnibus uiolentis facinoribus et sceleribus alienis? quandoquidem ab eis et depredatio, et captiuitas, et uincula, et carceres, et exsilia, et cruciatus, et amputatio membrorum, et priuatio sensuum, et oppressio corporis ad obscenam libidinem opprimentis explendam, et alia multa horrenda sepe contingunt. Quid ab innumeris casibus qui [3 1Kb] forinsecus corpori formidantur, estibus et frigoribus, tempestatibus, imbribus, alluuionibus, coruscatione, tonitru, grandine, fulmine, motibus hiatibusque terrarum, oppressionibus ruinarum, ab offensione [4 1Kb] et pauore uel etiam malitia iumentorum, a tot uenenis fruticum, aquarum, aurarum, bestiarum, a ferarum uel tantummodo molestis uel etiam mortiferis morsibus, a rabie que contingit ex rabido cane, ut etiam blanda et amica suo domino bestia nonnunquam uehementius et amarius quam leones draconesque metuatur,  faciatque hominem, quem forte attaminauerit, contagione pestifera ita rabiosum, ut a parentibus, coniuge, filiis, peius omni bestia formidetur? Que mala patiuntur nauigantes? que, terrena itinera gradientes? Quis ambulat ubicumque non inopinatis subiacens casibus? De foro quidam rediens domum sanis pedibus suis, cecidit, pedem fregit, et ex illo uulnere finiuit hanc uitam. Quid uidetur sedente securius? De sella in qua sedebat cecidit Heli sacerdos, et mortuus est . Agricole, imo uero omnes homines quot et quantos a celo et terra, uel a perniciosis animalibus casus metuunt agrorum fructibus? Solent tamen de frumentis tandem collectis et reconditis esse securi. Sed quibusdam, quod nouimus, prouentum optimum frumentorum fluuius improuisus, fugientibus hominibus, de horreis eiecit atque abstulit. Contra milleformes demonum incursus, quis innocentia sua fidit? quandoquidem ne quis fideret, etiam paruulos baptizatos, quibus certe nichil est innocentius, aliquando sic uexant, ut in eis maxime Deo sinente, ista monstretur huius uite flenda calamitas, et alterius desideranda felicitas. Iam uero de ipso corpore tot existunt morborum mala, ut nec libris medicorum cuncta comprehensa sint. In quorum pluribus ac pene omnibus etiam ipsa adiumenta et medicamenta tormenta sunt, ut homines a penarum exitio penali eruantur auxilio. Nonne ad hoc perduxit sitientes homines ardor immanis, ut urinam quoque humanam uel etiam suam biberent? nonne ad hoc fames, ut a carnibus hominum abstinere se non possent, nec inuentos homines mortuos, sed propter hoc a se occisos, nec quoslibet alienos, uerum etiam filios matres incredibili crudelitate, quam rabida esuries faciebat, absumerent? Ipse postremo somnus, qui proprie quietis nomen accepit, quis uerbis explicet sepe somniorum uisis quam sit inquietus; et quam magnis, licet falsarum rerum, terroribus, quas ita exhibet, et quodammodo exprimit, ut a ueris eas discernere nequeamus, animam miseram sensusque perturbet? Qua falsitate uisorum etiam uigilantes in quibusdam morbis et uenenis miserabilius agitantur [1 1Kb] : quamuis multimoda uarietate fallacie homines etiam sanos maligni demones nonnunquam decipiant talibus uisis, ut, etiamsi eos per hec ad sua traducere non potuerint, sensus tamen eorum solo appetitu qualitercumque persuadende falsitatis illudant.

4. Ab huius tam misere quasi quibusdam inferis uite, non liberat nisi gratia Saluatoris Christi, Dei ac Domini nostri. Hoc enim nomen est ipse iehsu; interpretatur quippe Saluator: maxime ne post hanc miserior ac sempiterna suscipiat, non uita, sed mors. Nam in ista quamuis sint per sancta ac sanctos curationum magna solatia; tamen ideo non semper etiam ipsa beneficia tribuuntur petentibus, ne propter hoc religio queratur, que propter aliam magis uitam, ubi mala non erunt omnino ulla, querenda est: et ad hoc meliores quosque in his malis adiuuat gratia, ut quanto fideliore, tanto fortiore corde tolerentur. Ad  quam rem etiam philosophiam prodesse dicunt docti huius seculi, quam dii quibusdam paucis, ait Tullius, ueram dederunt  . Nec hominibus, inquit, ab his aut datum est donum maius, aut potuit ullum dari: usque adeo et ipsi, contra quos agimus, quoquo modo compulsi sunt in habenda, non quacumque, sed uera philosophia diuinam gratiam confiteri. Porro si paucis diuinitus datum est uere philosophie contra miserias huius uite unicum auxilium, satis et hinc apparet humanum genus ad luendas miseriarum penas esse damnatum. Sicut autem hoc, ut fatentur, nullum diuinum maius est donum, sic a nullo deo dari credendum est, nisi ab illo, quo et ipsi qui multos deos colunt, nullum dicunt esse maiorem.



CAPUT XXIII.---De his que, preter illa mala que bonis malisque communia sunt, ad iustorum laborem specialiter pertinent.

Preter hec autem mala huius uite bonis malisque communia, habent in ea iusti etiam proprios quosdam labores suos, quibus aduersus uitia militant, et in talium preliorum tentationibus periculisque uersantur. Aliquando enim concitatius, aliquando remissius, non tamen desinit caro concupiscere aduersus spiritum, et spiritus aduersus carnem, ut non ea que uolumus faciamus , omnem malam concupiscentiam consumendo; sed eam nobis, quantum diuinitus adiuti possumus, non ei consentiendo subdamus, uigiliis continuis excubantes, ne opinio ueri similis fallat, ne decipiat sermo uersutus, ne se tenebre alicuius erroris offundant, ne quod bonum est malum, aut quod malum est bonum esse credatur, ne ab his que agenda sunt metus reuocet, ne in ea que agenda non sunt cupido precipitet, ne super iracundiam sol occidat , ne inimicitie prouocent ad retributionem mali pro malo, ne absorbeat in honesta uel immoderata tristitia, ne impertiendorum beneficiorum ingerat mens ingrata torporem, ne maledicis rumoribus bona conscientia fatigetur, ne temeraria de alio suspicio nos nostra decipiat, ne aliena de nobis falsa nos frangat, ne regnet peccatum in nostro mortali corpore ad obediendum desideriis eius, ne membra nostra exibeantur iniquitatis arma peccato , ne oculus sequatur concupiscentiam, ne uindicandi cupiditas uineat, ne in eo quod male delectat, uel uisio uel cogitatio remoretur, ne improbum aut indecens uerbum libenter audiatur, ne fiat quod non licet, etiamsi libet, ne in hoc bello laborum periculorumque plenissimo uel de uiribus nostris speretur facienda uictoria, uel uiribus nostris facta tribuatur, sed eius gratie, de quo ait Apostolus: Gratias autem Deo, qui dat nobis uictoriam per Dominum nostrum Iesum Christum . Qui et alio loco, In his, inquit, omnibus superuincimus per eum qui dilexit nos . Sciamus tamen quantalibet uirtute preliandi uitiis repugnemus,  uel etiam uitia superemus et subiugemus, quamdiu sumus in hoc corpore, nobis deesse non posse unde dicamus Deo, Dimitte nobis debita nostra . In illo autem regno ubi semper cum corporibus immortalibus erimus, nec prelia nobis erunt ulla, nec debita; que nusquam et nunquam essent, si natura nostra, sicut recta creata est, permaneret. Ac per hoc etiam noster iste conflictus, in quo periclitamur, et de quo nos uictoria nouissima cupimus liberari, ad uite huius mala pertinet, quam tot tantorumque testimonio malorum probamus [1 1Kb] esse damnatam.



CAPUT XXIu.---De bonis quibus etiam hanc uitam damnationi obnoxiam Creator impleuit.

1. Iam nunc considerandum est, hanc ipsam miseriam generis humani, in qua laudatur iustitia punientis, qualibus et quam multis impleuerit bonis eiusdem bonitas, cuncta que creauit administrantis. Primum benedictionem illam quam protulerat ante peccatum, dicens, Crescite, et multiplicamini, et replete terram , nec post peccatum uoluit inhibere, mansitque in stirpe damnata donata fecunditas; nec illam uim mirabilem seminum, imo etiam mirabiliorem qua efficiuntur et semina, inditam corporibus humanis et quodammodo intextam, peccati uitium potuit auferre, quo nobis impacta est etiam necessitas mortis: sed utrumque simul currit isto quasi fluuio atque torrente generis humani; malum quod a parente trahitur, et bonum quod a creante tribuitur. In originali malo duo sunt, peccatum atque supplicium: in originali bono alia duo, propagatio et conformatio. Sed quantum ad presentem pertinet intentionem nostram, de malis, quorum unum de nostra uenit audacia, id est peccatum, alterum de iudicio Dei, id est supplicium, iam satis diximus. Nunc de bonis Dei, que ipsi quoque uitiate damnateque nature contulit, siue usque nunc confert, dicere institui. Neque enim damnando aut totum abstulit quod dederat, alioquin nec esset omnino; aut eam remouit a sua potestate, etiam eum diabolo penaliter subdidit, cum nec ipsum diabolum a suo alienauerit imperio; quandoquidem ut ipsius quoque diaboli natura subsistat, ille facit qui summe est, et facit esse quidquid aliquo modo est.

2. Duorum igitur illorum, que diximus bona etiam in naturam peccato uitiatam supplicioque damnatam de bonitatis eius quodam ueluti fonte manare, propagationem in primis mundi operibus benedictione largitus est, a quibus operibus die septimo requieuit. Conformatio uero in illo eius est opere, quo usque nunc operatur . Efficacem quippe potentiam suam si [2 1Kb] rebus subtrahat, nec progredi poterunt et suis dimensis motibus peragere tempora, nec prorsus in eo quod create sunt aliquatenus permanebunt. Sic ergo creauit hominem Deus, ut illi adderet fertilitatem quamdam, qua homines alios propagaret, congenerans eis ipsam etiam propagandi possibilitatem, non necessitatem, quibus tamen uoluit hominibus  abstulit eam Deus, et steriles fuerunt: non tamen generi humano abstulit semel datam primis duobus coniugibus benedictionem generandi [1 1Kb] . Hec ergo propagatio quamuis peccato ablata non fuerit, non tamen etiam ipsa talis est, qualis fuisset, si nemo peccasset. Ex quo enim homo in honore positus, posteaquam deliquit, comparatus est pecoribus , similiter generat: non in eo tamen penitus exstincta est quedam uelut scintilla rationis, in qua factus est ad imaginem Dei. Huic autem propagationi si conformatio non adhiberetur, nec ipsa in sui generis formas modosque procederet. Si enim non concubuissent homines, et nichilo minus Deus uellet implere terras hominibus; quomodo creauit unum sine commixtione maris et femine, sic posset omnes: concumbentes uero nisi illo creante generantes esse non possunt. Sicut ergo ait Apostolus de institutione spirituali, qua homo ad pietatem iustitiamque formatur, Neque qui plantat est aliquid, neque qui rigat; sed qui incrementum dat Deus , ita etiam hic dici potest, Nec qui concumbit, nec qui seminat, est aliquid; sed qui format [2 1Kb] Deus. Nec mater que conceptum portat, et partum nutrit, est aliquid; sed qui incrementum dat Deus. Ipse [3 1Kb] namque operatione, qua nunc usque operatur, facit ut numeros suos explicent semina, et a quibusdam latentibus atque inuisibilibus inuolucris in formas uisibiles huius quod aspicimus decoris euoluant. Ipse incorpoream corporeamque naturam, illam prepositam, istam subiectam, miris modis copulans et connectens, animantem facit. Quod opus eius tam magnum et mirabile est, ut non solum in homine, quod est animal rationale, et ex hoc cunctis terrenis animantibus excellentius atque prestantius, sed in qualibet minutissima muscula bene consideranti stuporem mentis ingerat, laudemque pariat Creatoris.

3. Ipse itaque anime humane mentem dedit, ubi ratio et intelligentia in infante sopita est quodammodo, quasi nulla sit, excitanda scilicet atque exserenda [4 1Kb] etatis accessu, qua sit scientie capax atque doctrine, et habilis perceptioni ueritatis et amoris boni: qua capacitate hauriat sapientiam uirtutibusque sit predita, quibus prudenter, fortiter, temperanter, et iuste, aduersus errores et cetera ingenerata uitia dimicet, eaque nullius rei desiderio nisi boni illius summi atque immutabilis uincat. Quod etsi non faciat, ipsa talium bonorum capacitas in natura rationali diuinitus instituta quantum sit boni, quam mirabile opus Omnipotentis, quis competenter effatur, aut cogitat? Preter enim artes bene uiuendi et ad immortalem perueniendi felicitatem, que uirtutes uocantur, et sola Dei gratia, que in Christo est, filiis promissionis regnique donantur, nonne humano ingenio tot tanteque artes sunt inuente et exercite, partim necessarie, partim uoluptarie [5 1Kb] , ut tam excellens uis mentis atque rationis in his  etiam rebus quas superfluas, imo et periculosas perniciosasque appetit, quantum bonum [1 1Kb] habeat in natura, unde ista potuit uel inuenire, uel discere, uel exercere, testetur? uestimentorum et edificiorum ad opera quam mirabilia, quam stupenda, industria humana peruenerit; quo in agricultura, quo in nauigatione profecerit; que in fabricatione quorumque uasorum, uel etiam statuarum et picturarum uarietate excogitauerit et impleuerit; que in theatris mirabilia spectantibus [2 1Kb] , audientibus incredibilia facienda et exhibenda molita sit; in capiendis, occidendis, domandis irrationalibus animantibus que et quanta repererit: aduersus ipsos homines tot genera uenenorum, tot armorum, tot machinamentorum, et pro salute mortali tuenda atque reparanda quot medicamenta atque adiumenta comprehenderit: pro uoluptate faucium quot condimenta et gule irritamenta [3 1Kb] repererit: ad indicandas et suadendas cogitationes, quam multitudinem uarietatemque signorum, ubi precipuum locum uerba et littere tenent; ad delectandos animos, quos elocutionis ornatus, quam diuersorum carminum copiam; ad mulcendas aures, quot organa musica, quos cantilene modos excogitauerit: quantam peritiam dimensionum atque numerorum, meatusque et ordines siderum quanta sagacitate comprehenderit: quam multa rerum mundanarum cognitione se impleuerit, quis possit eloqui, maxime si uelimus non aceruatim cuncta congerere, sed in singulis immorari? In ipsis postremo erroribus et falsitatibus defendendis, quam magna claruerint ingenia philosophorum atque hereticorum, quis estimare sufficiat? Loquimur enim nunc de natura mentis humane, qua ista uita mortalis ornatur, non de fide atque itinere ueritatis, qua illa immortalis acquiritur. Huius tante nature conditor cum sit utique Deus uerus et summus, ipso cuncta que fecit administrante et summam potestatem summamque habente iustitiam, nunquam profecto in has miserias decidisset, atque ex his, preter eos solos qui liberabuntur, in eternas esset itura [4 1Kb] , nisi nimis grande peccatum in homine primo, de quo ceteri exorti sunt, precessisset.

4. Iam uero in ipso corpore, quamuis nobis sit cum belluis mortalitate commune, multisque earum reperiatur infirmius, quanta Dei bonitas, quanta prouidentia tanti Creatoris apparet? Nonne ita sunt in eo loca sensuum et cetera membra disposita, speciesque ipsa ac figura et statura totius corporis ita modificata, ut ad ministerium anime rationalis se indicet factum? Non enim ut animalia rationis expertia prona esse uidemus in terram, ita creatus est homo: sed erecta in celum corporis forma admonet eum que sursum sunt sapere  . Porro mira mobilitas,  que lingue ac manibus attributa est, ad loquendum et scribendum apta atque conueniens, et ad opera artium plurimarum officiorumque complenda, nonne satis ostendit, quali anime ut seruiret tale sit corpus adiunctum? Quanquam et detractis necessitatibus operandi, ita omnium partium congruentia numerosa sit, et pulchra sibi parilitate respondeat, ut nescias utrum in eo condendo maior sit utilitatis habita ratio, quam decoris. Certe enim nichil creatum uidemus in corpore utilitatis causa, quod non habeat etiam decoris locum. Plus autem nobis id appareret, si numeros mensurarum, quibus inter se cuncta connexa sunt et coaptata, nossemus: quos forsitan data opera in his que foris eminent, humana posset uestigare [1 1Kb] solertia; que uero tecta sunt, atque a nostris remota conspectibus, sicuti est tanta perplexitas uenarum atque neruorum et uiscerum, secreta uitalium, inuenire nullus potest. Quia etsi medicorum diligentia nonnulla crudelis, quos anatomicos appellant, laniauit corpora mortuorum, siue etiam inter manus secantis perscrutantisque morientium, atque in carnibus humanis satis inhumane abdita cuncta rimata est, ut quid, et quomodo, quibus locis curandum esset addisceret; numeros tamen de quibus loquor, quibus coaptatio, que grece dicitur, tanquam cuiusdam organi, extrinsecus atque intrinsecus totius corporis constat, quid dicam, nemo ualuit inuenire, quos nemo ausus est querere? Qui si noti esse potuissent, in interioribus quoque uisceribus, que nullum ostendant decus, ita delectaret pulchritudo rationis, ut omni forme apparenti que oculis placet, ipsius mentis, que oculis utitur, preferretur arbitrio. Sunt uero quedam ita posita in corpore, ut tantummodo decorem habeant, non et usum: sicut habet pectus uirile mamillas, sicut facies barbam, quam non esse munimento, sed uirili ornamento, indicant pure facies feminarum, quas utique infirmiores muniri tutius conueniret. Si ergo nullum membrum est, in his quidem conspicuis , quod ita sit alicui operi accommodatum, ut non etiam sit decorum; sunt autem nonnulla, quorum solum decus, et nullus est usus: puto facile intelligi in conditione corporis dignitatem necessitati fuisse prelatam. Transitura est quippe necessitas, tempusque uenturum quando sola inuicem pulchritudine sine ulla libidine perfruamur: quod maxime ad laudem referendum est Conditoris, cui dicitur in Psalmo, Confessionem et decorem induisti .

5. Iam cetera pulchritudo et utilitas creature, que homini, licet in istos labores miseriasque proiecto atque damnato, spectanda atque sumenda diuina largitate concessa est, quo sermone terminari potest? in celi et terre et maris multimoda et uaria pulchritudine, in ipsius lucis tanta copia tamque mirabili specie, in sole ac luna et sideribus, in opacitatibus nemorum, in coloribus et odoribus florum, in diuersitate ac multitudine uolucrum garrularum atque pictarum, in multiformi specie tot tantorumque  animantium, quorum illa plus habent admirationis, que molis minimum ; in ipsius quoque maris tam grandi spectaculo, cum sese diuersis coloribus induit uelut uestibus, et aliquando uiride, atque hoc multis modis, aliquando purpureum, aliquando ceruleum est. Quam porro delectabiliter spectatur etiam quandocumque turbatur, et fit inde maior suauitas, quia sic demulcet intuentem, ut non iactet et quatiat nauigantem? Quid ciborum usquequaque copia contra famem? quid saporum diuersitas contra fastidium, nature diffusa diuitiis [2 1Kb] , non coquorum arte ac labore quesita? Quanta in tam multis rebus tuende ac recuperande [3 1Kb] salutis auxilia? Quam grata uicissitudo diei alternantis et noctis? Aurarum quam blanda temperies? In fruticibus et pecoribus indumentorum conficiendorum quanta materies? Omnia commemorare quis possit? Hec autem sola, que a me uelut in quemdam aggerem sunt coarctata, si uellem uelut colligata inuolucra soluere atque discutere, quanta mihi mora esset in singulis, quibus plurima continentur? Et hec omnia miserorum sunt damnatorumque solatia, non premia beatorum. Que igitur illa sunt, si tot ac talia et tanta sunt ista? Quid dabit eis quos predestinauit ad uitam, qui hec dedit etiam eis quos predestinauit ad mortem? que bona in illa beata uita faciet eos sumere, pro quibus in hac misera [4 1Kb] unigenitum Filium suum uoluit usque ad mortem mala tanta perferre? Unde apostolus de ipsis in illud regnum predestinatis loquens, Qui proprio, inquit, Filio non pepercit, sed pro nobis omnibus tradidit eum, quomodo non et cum illo omnia nobis donabit [5 1Kb] . Cum hec promissio complebitur, quid erimus? quales erimus? Que bona in illo regno accepturi sumus, quandoquidem Christo moriente pro nobis tale iam pignus accepimus? Qualis erit spiritus hominis, nullum omnino habens uitium, nec sub quo iaceat, nec cui cedat, nec contra quod saltem laudabiliter dimicet, pacatissima uirtute perfectus? Rerum ibi omnium quanta, quam speciosa, quam certa scientia, sine errore aliquo uel labore, ubi Dei sapientia de ipso suo fonte potabitur, cum summa felicitate, sine ulla difficultate? Quale erit corpus, quod omni modo spiritui subditum, et eo sufficienter uiuificatum, nullis alimoniis indigebit? Non enim animale, sed spirituale erit, habens quidem carnis, sed sine ulla carnali corruptione substantiam.



CAPUT XXu.---De peruicacia quorumdam, qui resurrectionem carnis, quam, sicut predictum est, totus mundus credit, impugnant.

uerum de animi bonis, quibus post hanc uitam  beatissimus perfruetur, non a nobis dissentiunt philosophi nobiles: [1 1Kb] de carnis resurrectione contendunt; hanc quantum possunt negant. Sed credentes multi, negantes paucissimos reliquerunt, et ad Christum, qui hoc quod istis uidetur absurdum, in sua resurrectione monstrauit, fideli corde conuersi sunt, docti et indocti, sapientes mundi et insipientes. Hoc enim credidit mundus, quod predixit Deus; qui etiam hoc predixit, quod hanc rem mundus fuerat crediturus. Neque enim Petri maleficiis eam [2 1Kb] cum laude credentium tanto ante prenuntiare compulsus est  . Ille est enim Deus, quem , confitente Porphyrio, atque id oraculis deorum suorum probare cupiente, ipsa numina perhorrescunt: quem sic laudauit, ut eum et Deum patrem et regem uocaret. Absit enim, ut sic intelligenda sint que predixit, quomodo uolunt hi qui hoc cum mundo non crediderunt, quod mundum crediturum esse predixit. Cur enim non potius ita, sicut crediturus tanto ante predictus est mundus, non sicut paucissimi garriunt, qui hoc cum mundo, quod crediturus predictus est, credere noluerunt? Si enim propterea dicunt alio modo esse credenda, ne, si dixerint uana esse conscripta, iniuriam faciant illi Deo, cui tam magnum perhibent testimonium; tantam prorsus ei uel etiam grauiorem faciunt iniuriam, si aliter dicunt esse intelligenda, non sicut mundus ea credidit, quem crediturum ipse laudauit, ipse promisit, ipse compleuit. Utrum [4 1Kb] enim non potest facere ut resurgat caro, et uiuat in eternum; an propterea credendum non est id eum esse facturum, quia malum est atque indignum Deo  ? Sed de omnipotentia eius, qua tot et tanta facit incredibilia, iam multa diximus. Si uolunt inuenire quod omnipotens non potest, habent prorsus: ego dicam, Mentiri non potest. Credamus ergo quod potest, non credendo quod non potest. Non itaque credentes quod mentiri possit, credant esse facturum quod se facturum esse promisit: et sic credant, sicut credidit mundus, quem crediturum esse predixit, quem crediturum esse laudauit, quem crediturum esse promisit, quem credidisse iam ostendit. Hoc autem malum esse, unde demonstrant? Non erit illic ulla corruptio, quod est corporis malum. De ordine elementorum iam disputauimus, de aliis hominum coniecturis satis diximus: quanta sit futura in corpore incorruptibili facilitas motus, de presentis bone ualetudinis temperamento, que utique nullo modo illi comparanda est immortalitati, in libro tertio decimo satis, ut opinor, ostendimus. Legant superiora operis huius, qui uel non legerunt, uel uolunt [5 1Kb] recolere quod legerunt.



CAPUT XXuI.---Quomodo Porphyrii definitio, qua beatis animis putat corpus omne fugiendum, ipsius Platonis sententia destruatur, qui dicit summum Deum diis promisisse, ut nunquam corporibus exuerentur.


Sed Porphyrius ait, inquiunt, ut beata sit anima, corpus omne esse fugiendum. Nihil ergo prodest quia incorruptibile diximus futurum corpus, si anima beata non erit, nisi corpus omne effugerit. Sed iam et hinc in libro memorato quantum oportuit disputaui : uerum hic unum inde tantum commemorabo. Emendet libros suos istorum omnium magister Plato, et dicat eorum deos, ut beati sint, sua corpora fugituros, id est, esse morituros, quos in celestibus corporibus dixit inclusos; quibus tamen Deus, a quo facti sunt, quo possent esse securi, immortalitatem, id est, in eisdem corporibus eternam permansionem, non eorum natura id habente, sed suo consilio preualente, promisit. Ubi etiam euertit illud quod dicunt, quoniam est impossibilis, ideo resurrectionem carnis non esse credendam. Apertissime quippe iuxta eumdem philosophum, ubi diis a se factis promisit Deus non factus immortalitatem, quod impossibile est, se dixit esse facturum. Sic enim eum locutum narrat Plato: Quoniam estis orti, inquit, immortales esse et indissolubiles non potestis: non tamen dissoluemini, neque uos ulla mortis fata periment, nec erunt ualentiora, quam consilium meum, quod maius est uinculum ad perpetuitatem uestram, quam illa quibus estis colligati  . Si, non solum absurdi, sed surdi non sunt qui hec audiunt, non utique dubitant diis factis, ab illo deo qui eos fecit, secundum Platonem, quod est impossibile fuisse promissum. Qui enim dicit, uos quidem immortales esse non potestis, sed mea uoluntate immortales eritis: quid aliud dicit, quam id quod fieri non potest, me faciente tamen eritis? Ille igitur carnem incorruptibilem, immortalem, spiritualem resuscitabit, qui iuxta Platonem, id quod impossibile est, se facturum esse promisit. Quid adhuc, quod promisit Deus, quod Deo promittenti credidit mundus, qui etiam ipse promissus est crediturus, esse impossibile clamant? Quandoquidem nos Deum, qui etiam secundum Platonem facit impossibilia, id facturum esse clamamus. Non ergo, ut beate sint anime, corpus est omne fugiendum, sed corpus incorruptibile recipiendum. Et in quo conuenientius incorruptibili corpore letabuntur, quam in quo corruptibili gemuerunt? Sic enim non in eis erit illa dira cupiditas, quam posuit ex Platone uirgilius, ubi ait:

Rursus et incipiant in corpora uelle reuerti. 
Sic, inquam, cupiditatem reuertendi ad corpora non habebunt, cum corpora, in que reuerti cupiunt, secum habebunt; et sic habebunt, ut nunquam non habeant, nunquam ea prorsus uel ad exiguum quam libet tempus ulla morte deponant.



CAPUT XXuII.---De contrariis definitionibus Platonis atque Porphyrii, in quibus si uterque alteri cederet, a ueritate neuter deuiaret.


Singula quedam dixerunt Plato atque Porphyrius, que si inter se communicare potuissent, facti essent fortasse Christiani. Plato dixit, sine corporibus animas in eternum esse non posse. Ideo enim dixit, etiam sapientium animas post quamlibet longum tempus, tamen ad corpora redituras. Porphyrius autem dixit, animam purgatissimam, cum redierit ad Patrem, ad hec mala mundi nunquam esse redituram. Ac per hoc, quod uerum uidit Plato, si dedisset Porphyrio, etiam iustorum atque sapientium purgatissimas animas ad humana corpora redituras; rursus quod uerum uidit Porphyrius, si dedisset Platoni, nunquam redituras ad miserias corruptibilis corporis animas sanctas: ut non singuli hec singula, sed ambo et singuli utrumque dicerent, puto quod uiderent esse iam consequens, ut et redirent anime ad corpora, et talia reciperent corpora, in quibus beate atque immortaliter uiuerent. Quoniam secundum Platonem, etiam sancte anime ad humana corpora redibunt; secundum Porphyrium, ad mala mundi huius sancte anime non redibunt. Dicat itaque cum Platone Porphyrius, Redibunt ad corpora: dicat Plato cum Porphyrio, Non redibunt ad mala: et ad ea corpora redire consentient, in quibus nulla patiantur mala. Hec itaque non erunt nisi illa que promittit Deus, beatas animas in eternum cum sua eterna carne facturus [1 1Kb] . Hoc enim, quantum existimo, iam facile nobis concederent ambo, ut qui faterentur ad immortalia corpora redituras animas esse sanctorum, ad sua illas redire permitterent, in quibus mala huius seculi pertulerunt, in quibus Deum, ut his malis carerent, pie fideliterque coluerunt.



CAPUT XXuIII.---Quid ad ueram resurrectionis fidem uel Plato, uel Labeo, uel etiam uarro conferre sibi potuerint, si opiniones eorum in unam sententiam conuenissent.

Nonnulli nostri, propter quoddam preclarissimum loquendi genus  , et propter nonnulla que ueraciter sensit, amantes Platonem, dicunt eum aliquid simile nobis etiam de mortuorum resurrectione sensisse  . Quod quidem sic tangit in libris de Republica Tullius, ut eum lusisse potius, quam quod id uerum esset, affirmet dicere uoluisse. Inducit enim hominem reuixisse, et narrasse quedam que Platonicis disputationibus congruebant  . Labeo etiam duos dicit uno  die fuisse defunctos, et occurrisse inuicem in quodam compito, deinde ad corpora sua iussos fuisse remeare, et constituisse inter se amicos se esse uicturos, atque ita esse factum, donec postea morerentur  . Sed isti auctores talem resurrectionem corporis factam fuisse narrarunt, quales fuerunt eorum quos resurrexisse nouimus, et huic quidem redditos uite, sed non eo modo ut non morerentur ulterius. Mirabilius autem quiddam Marcus uarro ponit in libris, quod conscripsit de Gente populi Romani: cuius putaui uerba ipsa esse ponenda. Genethliaci quidam scripserunt, inquit, esse in renascendis hominibus quam appellant Greci: hac scripserunt confici in annis numero quadringentis quadraginta, ut idem corpus et eadem anima, que fuerint coniuncta in homine aliquando, eadem rursus redeant in coniunctionem. Iste uarro quidem, siue illi Genethliaci nescio qui , aliquid dixerunt, quod licet falsum sit ; tamen multa illius impossibilitatis, qua contra nos isti garriunt, argumenta conuellit, et destruit. Qui enim hoc sentiunt, siue senserunt, non eis uisum est fieri non posse, ut dilapsa cadauera in auras, in puluerem, in cinerem, in humores, in corpora uescentium bestiarum, uel ipsorum quoque hominum, ad id rursus redeant, quod fuerunt. Quapropter Plato et Porphyrius, uel potius quicumque illos diligunt et adhuc uiuunt, si nobis consentiunt etiam sanctas animas ad corpora redituras, sicut ait Plato, nec tamen ad mala ulla redituras, sicut ait Porphyrius; ut ex his fiat consequens quod fides predicat christiana, talia corpora recepturas in quibus sine ullo malo in eternum feliciter uiuant; assumant etiam hoc de uarrone, ut ad eadem corpora redeant, in quibus antea fuerunt; et apud eos tota questio de carnis in eternum resurrectione soluetur.



CAPUT XXIX.---De qualitate uisionis, qua in futuro seculo sancti Deum uidebunt.

1. Nunc iam quid acturi sint in corporibus immortalibus atque spiritualibus sancti, non adhuc eorum carne carnaliter, sed spiritualiter iam uiuente, quantum Dominus dignatur adiuuare, uideamus. Et illa quidem actio, uel potius quies atque otium quale futurum sit, si uerum uelim dicere, nescio. Non enim hoc unquam per sensus corporis uidi. Si autem mente, id est intelligentia, uidisse me dicam, quantum est, aut quid est nostra intelligentia ad illam excellentiam? Ibi est enim pax Dei, que, sicut ait Apostolus, superat omnem intellectum : quem nisi nostrum, aut fortasse etiam [1 1Kb] sanctorum Angelorum? non enim et Dei. Si ergo sancti in Dei pace uicturi sunt, profecto in ea pace uicturi sunt, que superat omnem intellectum. Quoniam nostrum quidem superat,  non est dubium: si autem superat et Angelorum, ut nec ipsos excepisse uideatur, qui ait, omnem intellectum; secundum hoc dictum esse debemus accipere, quia pacem Dei, qua ipse Deus pacatus est, sicut nouit Deus, non eam nos sic possumus nosse, nec ulli Angeli. Superat itaque omnem intellectum, non dubium quod preter suum. Sed quia et nos pro modo [1 1Kb] nostro pacis eius participes facti summam in nobis atque inter nos et cum ipso pacem, quantum nostrum summum est, obtinebimus: isto modo pro suo modo sciunt eam sancti Angeli, homines autem nunc longe infra, quantumlibet prouectu mentis excellant. Considerandum est enim quantus uir dicebat, Ex parte scimus, et ex parte prophetamus, donec ueniat quod perfectum est ; et, uidemus nunc per speculum in enigmate, tunc autem facie ad faciem . Sic iam uident sancti Angeli, qui etiam nostri Angeli dicti sunt, quia eruti de potestate tenebrarum, et accepto Spiritus pignore translati ad regnum Christi, ad eos Angelos iam cepimus pertinere, cum quibus nobis erit sancta atque dulcissima, de qua iam tot libros scripsimus, Dei ciuitas ipsa communis. Sic sunt ergo Angeli nostri, qui sunt Angeli Dei, quemadmodum Christus Dei, Christus est noster. Dei sunt, quia Deum non reliquerunt: nostri sunt, quia suos ciues nos habere ceperunt. Dixit autem Dominus iehsu, uidete ne contemnatis unum de pusillis istis. Dico enim uobis, quia Angeli eorum in celis semper uident faciem Patris mei, qui in celis est . Sicut ergo illi uident, ita et nos uisuri sumus: sed nondum ita uidemus. Propter quod ait Apostolus, quod paulo ante dixi, uidemus nunc per speculum in enigmate, tunc autem facie ad faciem. Premium itaque fidei nobis uisio ista seruatur, de qua et Ioannes apostolus loquens, Cum apparuerit, inquit, similes ei erimus, quoniam uidebimus eum sicuti est . Facies autem Dei manifestatio eius intelligenda est, non aliquod tale membrum, quale nos habemus in corpore, atque isto nomine nuncupamus  .

2. Quapropter cum ex me queritur, quid acturi sint sancti in illo corpore spirituali, non dico quod iam uideo, sed dico quod credo: secundum illud quod in Psalmo lego, Credidi, propter quod locutus sum . Dico itaque, uisuri sunt Deum in ipso corpore: sed utrum per ipsum, sicut per corpus nunc uidemus solem, lunam, stellas, mare, ac terram, et que sunt in ea, non parua questio est. Durum est enim dicere quod sancti talia corpora tunc habebunt, ut non possint oculos claudere atque aperire cum uolent. Durius autem, quod ibi Deum, quisquis oculos clauserit, non uidebit. Si enim propheta Eliseus puerum suum Giezi absens corpore uidit accipientem munera, que dedit ei Naaman Syrus, quem propheta memoratus a lepre deformitate mundauerat, quod seruus nequam domino suo non uidente, latenter Se fecisse putauerat ; quanto magis in  illo corpore spirituali uidebunt sancti omnia, non solum si oculos claudant, uerum etiam unde sunt corpore absentes? Tunc enim erit perfectum illud, de quo loquens Apostolus, Ex parte, inquit, scimus, et ex parte prophetamus; cum autem uenerit quod perfectum est, quod ex parte est euacuabitur. Deinde ut, quomodo posset, aliqua similitudine ostenderet, quantum ab illa que futura est distet hec uita, non qualiumcumque hominum, uerum etiam qui precipua hic sanctitate sunt prediti: Cum essem, inquit, paruulus, quasi paruulus sapiebam, quasi paruulus loquebar, quasi paruulus cogitabam; cum autem factus sum uir, euacuaui ea que paruuli erant. uidemus nunc per speculum in enigmate, tunc autem facie ad faciem. Nunc scio ex parte, tunc autem cognoscam sicut et cognitus sum . Si ergo in hac uita, ubi hominum mirabilium prophetia ita comparanda est illi uite quasi paruuli ad iuuenem, uidit tamen Eliseus accipientem munera seruum suum, ubi ipse non erat; itane cum uenerit quod perfectum est, nec iam corpus corruptibile aggrauabit animam, sed incorruptibile nichil impediet, illi sancti ad ea que uidenda sunt oculis corporeis, quibus Eliseus absens ad seruum suum uidendum non indiguit, indigebunt? Nam secundum interpretes Septuaginta, ista sunt ad Giezi uerba Prophete: Nonne cor meum iit tecum, quando conuersus est [1 1Kb] uir de curru suo in obuiam tibi, et accepisti pecuniam ? et cetera. Sicut autem ex Hebreo interpretatus est presbyter Hieronymus, Nonne cor meum, inquit, in presenti erat, quando reuersus est homo de curru suo in occursum tui? Corde suo se dixit hoc uidisse Propheta, adiuto quidem mirabiliter, nullo dubitante, diuinitus. Sed quanto amplius tunc omnes munere isto abundabunt, cum Deus erit omnia in omnibus ? Habebunt tamen etiam illi oculi corporei officium suum, et in loco suo erunt, uteturque illis spiritus per spirituale corpus. Neque enim et ille Propheta, quia non eis indiguit ut uideret absentem, non eis usus est ad uidenda presentia; que tamen spiritu uidere posset, etiamsi illos clauderet, sicut uidit absentia, ubi cum eis ipse non erat. Absit ergo, ut dicamus illos sanctos in illa uita Deum clausis oculis non uisuros, quem spiritu semper uidebunt.

3. Sed utrum uidebunt et per oculos corporis, cum eos apertos habebunt, inde questio est. Si enim tantum poterunt in corpore spirituali eo modo utique etiam ipsi oculi spirituales, quantum possunt isti quales nunc habemus; procul dubio per eos Deus uideri non poterit. Longe itaque alterius erunt potentie, si per eos uidebitur incorporea illa natura, que non continetur loco, sed ubique tota est. Non enim quia dicimus Deum et in celo esse, et in terra , aliam partem dicturi sumus eum in celo habere, et in terra aliam: sed totus in celo est,  totus in terra; non alternis temporibus, sed utrumque simul, quod nulla natura corporalis potest. uis itaque prepollentior oculorum erit illorum, non ut acrius uideant, quam quidam perhibentur uidere serpentes uel aquile : sed ut uideant et incorporalia. Et fortasse ista uirtus magna cernendi data fuerit ad horam etiam in isto mortali corpore oculis sancti uiri Iob, quando ait ad Deum, In obauditu auris audiebam [1 1Kb] te prius, nunc autem oculus meus uidet te; proptera despexi memetipsum, et distabui, et existimaui me terram etcinerem . Quamuis hic nichil prohibeat oculum cordis intelligi, de quibus oculis ait Apostolus: Illuminatos oculos habere cordis uestri . Ipsis autem uideri Deum, cum uidebitur, Christianus ambigit nemo, qui fideliter accipit, quod ait Deus ille magister: Beati mundi corde, quoniam ipsi Deum uidebunt . Sed utrum etiam corporalibus oculis ibi uideatur, hoc in ista questione uersamus.

4. Illud enim quod scriptum est, Et uidebit omnis caro salutare Dei , sine ullius nodo difficultatis sic intelligi potest, ac si dictum fuerit, Et uidebit omnis homo Christum Dei: qui utique in corpore uisus est, et in corpore uidebitur, quando uiuos et mortuos iudicabit. Quod autem ipse sit salutare Dei, multa sunt et alia testimonia Scripturarum: sed euidentius uenerandi illius senis Simeonis uerba declarant, qui cum infantem Christum accepisset in manus suas, Nunc, inquit, dimittis seruum tuum, Domine, secundum uerbum tuum, in pace; quoniam uiderunt oculi mei salutare tuum. . Illud etiam quod ait supra memoratus Iob, sicut in exemplaribus que ex Hebreo sunt inuenitur, Et in carne mea uidebo Deum : resurrectionem quidem carnis sine dubio prophetauit  ; non tamen dixit, Per carnem meam. Quod quidem si dixisset, posset Deus Christus intelligi, qui per carnem in carne uidebitur: nunc uero potest et sic accipi. In carne mea uidebo Deum [2 1Kb] ; ac si dixisset, In carne mea ero, cum uidebo Deum. Et illud quod ait Apostolus, Facie ad faciem , non cogit ut Deum per hanc faciem corporalem, ubi sunt oculi corporales, nos uisuros esse credamus, quem spiritu sine intermissione uidebimus. Nisi enim esset etiam interioris hominis facies, non diceret idem apostolus, Nos autem reuelata facie gloriam Domini speculantes, in eamdem imaginem transformamur de gloria in gloriam, tanquam a Domini spiritu [3 1Kb] . Nec aliter intelligimus quod in Psalmo canitur, Accedite ad eum, et illuminamini, et facies uestre  non erubescent . Fide quippe acceditur ad Deum, quam cordis constat esse, non corporis. Sed quia spirituale corpus nescimus quantos habebit accessus ; ubi aliqua, que aliter intelligi nequeat [1 1Kb] , diuinarum Scripturarum non occurrit et succurrit auctoritas, necesse est ut contingat in nobis quod legitur in libro Sapientie: Cogitationes mortalium timide, et incerte prouidentie nostre .

5. Ratiocinatio quippe illa philosophorum, qua disputant ita mentis aspectu intelligibilia uideri, et sensu corporis sensibilia, id est, corporalia, ut nec intelligibilia per corpus, nec corporalia per se ipsam [2 1Kb] mens ualeat intueri, si posset nobis esse certissima, profecto certum esset per oculos corporis etiam spiritualis nullo modo posse uideri Deum. Sed istam ratiocinationem et uera ratio et prophetica irridet auctoritas. Quis enim ita sit auersus a uero, ut dicere audeat Deum corporalia ista nescire? Numquid ergo corpus habet, per cuius oculos ea possit addiscere? Deinde quod de propheta Eliseo paulo ante diximus, nonne satis indicat etiam spiritu, non per corpus, corporalia posse cerni? Quando enim seruus ille munera accepit, utique corporaliter gestum est; quod tamen Propheta non per corpus, sed per spiritum uidit. Sicut ergo constat uideri corpora spiritu; quid si tanta erit potentia spiritualis corporis, ut corpore uideatur et spiritus? Spiritus enim est Deus. Deinde uitam quidem suam, qua nunc uiuit in corpore, et hec terrena membra uegetat facitque uiuentia, interiore sensu quisque, non per corporeos oculos, nouit: aliorum uero uitas, cum sint inuisibiles, per corpus uidet. Nam unde uiuentia discernimus a non uiuentibus corpora, nisi corpora simul uitasque uideamus, quas nisi per corpus uidere non possumus? uitas autem sine corporibus corporeis oculis non uidemus.

6. Quamobrem fieri potest, ualdeque credibile est, sic nos esse uisuros mundana tunc corpora celi noui et terre noue, ut Deum ubique presentem et uniuersa etiam corporalia gubernantem, per corpora que gestabimus, et que conspiciemus quaquauersum oculos duxerimus, clarissima perspicuitate uideamus: non sicut nunc inuisibilia Dei, per ea que facta sunt, intellecta conspiciuntur  per speculum in enigmate, et ex parte , ubi plus in nobis ualet fides qua credimus, quam rerum corporalium species quam per oculos cernimus corporales. Sed sicut homines, inter quos uiuentes motusque uitales exserentes [3 1Kb] uiuimus, mox ut aspicimus, non credimus uiuere, sed uidemus; cum eorum uitam sine corporibus uidere nequeamus, quam tamen in eis per corpora remota omni ambiguitate conspicimus: ita quacumque spiritualia illa lumina corporum nostrorum circumferemus, incorporeum Deum omnia regentem, etiam per corpora contuebimur. Aut ergo  per illos oculos sic uidebitur Deus, ut aliquid habeant in tanta excellentia menti simile, quo et incorporea natura cernatur, quod ullis exemplis siue Scripturarum testimoniis diuinarum uel difficile uel impossibile est ostendere: aut quod est ad intelligendum facilius, ita Deus nobis erit notus atque conspicuus, ut uideatur spiritu a singulis nobis in singulis nobis, uideatur ab altero in altero, uideatur in se ipso, uideatur in celo nouo et in terra noua, atque in omni que tunc fuerit creatura; uideatur et per corpora in omni corpore quocumque fuerint spiritualis corporis oculi acie perueniente directi. Patebunt etiam cogitationes nostre inuicem nobis. Tunc enim implebitur quod Apostolus cum dixisset, Nolite ante tempus iudicare quidquam; mox addidit, donec ueniat Dominus, et illuminet abscondita tenebrarum, et manifestabit [1 1Kb] cogitationes cordis, et tunc laus erit unicuique a Deo .



CAPUT XXX.---De eterna felicitate ciuitatis Dei, sabbatoque perpetuo.

1. Quanta erit illa felicitas, ubi nullum erit malum, nullum latebit bonum, uacabitur Dei laudibus, qui erit omnia in omnibus! Nam quid aliud agatur, ubi neque ulla desidia cessabitur, neque ulla indigentia laborabitur, nescio. Admoneor etiam sancto Cantico, ubi lego, uel audio, Beati qui habitant in domo tua, Domine, in secula seculorum laudabunt te . Omnia membra et uiscera incorruptibilis corporis, que nunc uidemus per usus necessitatis uarios distributa, quoniam tunc non erit ipsa necessitas, sed plena, certa, secura, sempiterna felicitas, proficient in laudibus Dei. Omnes quippe illi, de quibus iam sum locutus, qui nunc latent, harmonie corporalis numeri non latebunt, intrinsecus et extrinsecus per corporis cuncta dispositi; et cum ceteris rebus, que ibi magne atque mirabiles uidebuntur, rationales mentes in tanti artificis laudem rationabilis [2 1Kb] pulchritudinis delectatione succendent. Qui motus illic talium corporum sint futuri temere definire non audeo, quod excogitare non ualeo. Tamen et motus et status, sicut ipsa species, decens erit, quicumque erit, ubi quod non decebit, non erit. Certe ubi uolet spiritus, ibi protinus erit corpus: nec uolet aliquid spiritus, quod nec spiritum possit decere, nec corpus. uera ibi gloria erit, ubi laudantis nec errore quisquam, nec adulatione laudabitur. uerus honor, qui nulli negabitur digno, nulli deferetur indigno: sed nec ad eum ambiet ullus indignus, ubi nullus permittetur esse nisi dignus. uera pax [3 1Kb] , ubi nichil aduersi, nec a se ipso, nec ab alio quisquam patietur. Premium uirtutis erit ipse qui uirtutem dedit, eique se ipsum, quo melius et maius nichil possit esse, promisit. Quid est enim aliud quod per Prophetam dixit, Ero illorum Deus, et ipsi erunt mihi plebs ; nisi, Ego ero unde satientur, ego ero quecumque ab hominibus honeste desiderantur, et uita, et salus, et uictus, et copia, et gloria, et honor, et pax, et omnia bona? Sic enim et illud recte  intelligitur, quod ait Apostolus, ut sit Deus omnia in omnibus . Ipse finis erit desideriorum nostrorum, qui sine fine uidebitur, sine fastidio amabitur, sine fatigatione laudabitur. Hoc munus, hic affectus, hic actus profecto erit omnibus, sicut ipsa uita eterna, communis.

2. Ceterum qui futuri sint pro meritis premiorum etiam gradus honorum atque gloriarum, quis est idoneus cogitare, quanto magis dicere? Quod tamen futuri sint, non est ambigendum. Atque id etiam beata ciuitas illa magnum in se bonum uidebit, quod nulli superiori ullus inferior inuidebit, sicut nunc non inuident Archangelis Angeli ceteri: tamque nolet [1 1Kb] esse unusquisque quod non accepit, quamuis sit pacatissimo concordie uinculo ei qui accepit obstrictus, quam nec in corpore uult oculus esse qui est digitus, cum membrum utrumque contineat totius carnis pacata compago. Sic itaque habebit donum alius alio minus, ut hoc quoque donum habeat, ne uelit amplius.

3. Nec ideo liberum arbitrium non habebunt, quia peccata eos delectare non poterunt. Magis quippe erit liberum, a delectatione peccandi usque ad delectationem non peccandi indeclinabilem [2 1Kb] liberatum. Nam primum liberum arbitrium, quod homini datum est, quando primum creatus est rectus, potuit non peccare, sed potuit et peccare: hoc autem nouissimum eo potentius erit, quo peccare non poterit. uerum hoc quoque Dei munere, non sue possibilitate nature. Aliud est enim, esse Deum; aliud, participem Dei. Deus natura peccare non potest; particeps uero Dei ab illo accipit, ut peccare non possit. Seruandi autem gradus erant diuini muneris, ut primum daretur liberum arbitrium, quo non peccare posset homo; nouissimum, quo peccare non posset: atque illud ad comparandum meritum, hoc ad recipiendum premium pertineret. Sed quia peccauit ista natura cum peccare potuit, largiore gratia liberatur, ut ad eam perducatur libertatem, in qua peccare non possit  . Sicut enim prima immortalitas fuit, quam peccando Adam perdidit, posse non mori, nouissima erit non posse mori: ita primum liberum arbitrium posse non peccare, nouissimum non posse peccare. Sic enim erit inamissibilis uoluntas pietatis et equitatis, quomodo est felicitatis. Nam utique peccando nec pietatem nec felicitatem tenuimus, uoluntatem uero felicitatis nec perdita felicitate perdidimus. Certe Deus ipse numquid, quoniam peccare non potest, ideo liberum arbitrium habere negandus est? Erit ergo illius ciuitatis et una in omnibus, et inseparabilis in singulis uoluntas libera, ab omni malo liberata, et impleta omni bono, fruens indeficienter eternorum iucunditate gaudiorum, oblita culparum, oblita penarum; nec tamen ideo sue liberationis oblita, ut liberatori suo non sit grata [3 1Kb] .

 4. Quantum ergo attinet ad scientiam rationalem, memor preteritorum etiam malorum suorum; quantum autem ad experientis sensum, prorsus immemor. Nam et peritissimus medicus, sicut arte sciuntur, omnes fere morbos corporis nouit: sicut autem corpore sentiuntur, plurimos nescit, quos ipse non passus est. Ut ergo scientie malorum due sunt; una, qua potentiam mentis non latent; altera, qua experientis sensibus inherent : ita et obliuiones malorum due sunt. Aliter ea namque obliuiscitur eruditus et doctus, aliter expertus et passus: ille, si peritiam negligat; iste, si miseria careat. Secundum hanc obliuionem quam posteriore loco posui, non erunt memores sancti preteritorum malorum: carebunt enim omnibus, ita ut penitus deleantur de sensibus eorum. Ea tamen potentia scientie, que magna in eis erit, non solum sua preterita, sed etiam damnatorum eos sempiterna miseria non latebit. Alioquin si se fuisse miseros nescituri sunt, quomodo, sicut ait Psalmus, misericordias Domini in eternum cantabunt ? Quo cantico in gloriam gratie Christi, cuius sanguine liberati sumus, nichil erit profecto illi iucundius ciuitati. Ibi perficietur, uacate, et uidete quoniam ego sum Deus . Quod erit [1 1Kb] uere maximum sabbatum non habens uesperam, quod commendauit Dominus in primis operibus mundi, ubi legitur: Et requieuit Deus die septimo ab omnibus operibus suis, que fecit: et benedixit Deus diem septimum, et sanctificauit eum, quia in eo requieuit ab omnibus operibus suis, que inchoauit Deus facere . Dies enim septimus etiam nos ipsi erimus, quando eius fuerimus benedictione et sanctificatione pleni atque refecti [2 1Kb] . Ibi uacantes uidebimus quoniam ipse est Deus: quod nobis ipsi esse uoluimus, quando ab illo cecidimus, audientes a seductore, Eritis sicut dii ; et recedentes a uero Deo, quo faciente dii essemus eius participatione, non desertione. Quid enim sine illo fecimus, nisi quod in ira eius defecimus ? A quo refecti, et gratia maiore perfecti, uacabimus in eternum, uidentes quia ipse est Deus, quo pleni erimus, quando ipse erit omnia in omnibus. Nam et ipsa  bona opera nostra, quando ipsius potius intelliguntur esse quam nostra, tunc nobis ad hoc sabbatum adipiscendum imputantur. Quia si nobis ea tribuerimus, seruilia erunt; cum de sabbato dicatur, Omne opus seruile in eo [1 1Kb] non facietis . Propter quod et per Ezechielem prophetam dicitur, Et sabbata mea dedi eis in signum inter me et inter eos, ut scirent quia ego Dominus qui sanctifico eos . Hoc perfecte tunc sciemus, quando perfecte uacabimus, et perfecte uidebimus quia ipse est Deus.

5. Ipse etiam numerus etatum, ueluti dierum, si secundum eos articulos temporis computetur, qui in Scripturis uidentur expressi, iste sabbatismus euidentius apparebit, quoniam septimus inuenitur: ut prima etas tanquam dies primus sit ab Adam usque ad diluuium, secunda inde usque ad Abraham, non equalitate temporum, sed numero generationum: denas quippe habere reperiuntur. Hinc iam, sicut Mattheus euangelista determinat, tres etates usque ad Christi subsequuntur aduentum, que singule denis et quaternis generationibus explicantur: ab Abraham usque ad Dauid una, altera inde usque ad transmigrationem in Babyloniam, tertia inde usque ad Christi carnalem natiuitatem. Fiunt itaque omnes quinque. Sexta nunc agitur, nullo generationum numero metienda, propter id quod dictum est, Non est uestrum scire tempora, que Pater posuit in sua potestate . Post hanc tanquam in die septimo requiescet Deus, cum eumdem septimum diem, quod nos erimus, in se ipso Deo [2 1Kb] faciet requiescere. De istis porro etatibus singulis nunc diligenter longum est disputare. Hec tamen septima erit sabbatum nostrum, cuius finis non erit uespera, sed dominicus dies uelut octauus eternus, qui Christi resurrectione sacratus est, eternam non solum spiritus, uerum etiam corporis requiem prefigurans. Ibi uacabimus, et uidebimus; uidebimus, et amabimus; amabimus, et laudabimus. Ecce quod erit in fine sine fine. Nam quis alius noster est finis, nisi peruenire ad regnum, cuius nullus est finis?

6. uideor mihi debitum ingentis huius operis, adiuuante Domino, reddidisse. Quibus parum, uel quibus nimium est, mihi ignoscant: quibus autem satis est, non mihi, sed Deo mecum gratias congratulantes agant. Amen.



APPENDIX TOMI SEPTIMI OPERUM SANCTI AUGUSTINI. Exhibentur scriptiones aliquot DE STEPHANI MARTYRIS DETECTIONE, TRANSLATIONE ET MIRACULIS, SCILICET: AuITI AD PALCHONIUM EPISTOLA, DE RELIQUIIS SANCTI STEPHANI, ET DE LUCIANI EPISTOLA A SE E GRAECO IN LATINUM uERSA. LUCIANI EPISTOLA AD OMNEM ECCLESIAM TOTIUSQUE ORBIS CHRISTIANOS, DE REuELATIONE CORPORIS STEPHANI MARTYRIS. ANASTASII AD LANDULEUM EPISTOLA, DE SCRIPTURA TRANSLATIONIS STEPHANI MARTYRIS. SCRIPTURA DE ALIA DETECTIONE AC TRANSLATIONE SANCTI STEPHANI IN URBEM BYZANTIUM, QUAM ANASTASIUS LATINITATE DONAuIT. SEuERI EPISTOLA AD OMNEM ECCLESIAM, DE uIRTUTIBUS IN MINORICENSI INSULA FACTIS PER RELIQUIAS SANCTI STEPHANI, DE MIRACULIS SANCTI STEPHANI PROTOMARTYRIS LIBRI DUO AD EuODIUM.





EPISTOLA AuITI AD PALCHONIUM, DE RELIQUIIS SANCTI STEPHANI, ET DE LUCIANI EPISTOLA A SE E GRAECO IN LATINUM uERSA  . 

Beatissimo dilectissimoque semper in Domino pape Palchonio, atque uniuerso clero et plebi Ecclesie Bracharensis, Auitus presbyter, salutem in Domino eternam.

Memores esse mei uos cupio et deprecor; sicut et ego, in quantum ualeo, memoriam uestri habere non cesso, tribulationibus uestris meo dolore compatiens, et pro discidio patrie uestre [1 1Kb] in locis sanctis incessabiles lacrymas fundens: ut aut uobis Dominus restituat libertatem, quos admonere uoluit; aut illis tribuat mansuetudinem, quos preualere permisit. Et ego quidem, beatissimi fratres , frequenter uolui uenire ad uos, ut uobiscum uel mala tolerarem, uel bonis fruerer: sed impeditum est desiderium meum, per totas iam Hispanias hoste diffuso. ueritus enim sum, ne et sancta loca relinquens, et ad uos forte non perueniens, ubicumque interceptus, irrationabilis audacie penas luerem. Sed quoniam misericors Deus, meo uoto uestroque merito prouocante [2 1Kb] , dignatus est indulgentie  sue gratiam, primum ut dilectissimus filius et compresbyter meus Orosius usque ad has partes ab Africanis episcopis mitteretur, cuius mihi caritas et consolatio uestram omnium presentiam reddidit  ; deinde ut in diebus ipsis, quibus iam ipse reditum [1 1Kb] incredibili desiderio parabat, beatus et uere sanctus, corona glorie nostre in Christo Iesu, primus martyr Stephanus se reuelare et manifestare signis et uirtutibus euidentissime sequentibus dignaretur, quem ego tantarum rerum ordinatoris Dei occasione perceptum [2 1Kb] , dignius duxi Charitati uestre premittere, ut ipse presens aduocatus et patronus obsequentium sibi petitionibus dignetur assistere, qui, cum pateretur, etiam pro inimicis orare dignatus est: itaque, beatissimi dilectissimique fratres, memoriam uestri incessabiliter agens, et tam congruentem ordinantis Dei dispositionem uidens, promptus fui de presbytero, cui reuelatum fuerat, partem aliquam inuenti corporis promereri, quam festinato expetitam secretoque perceptam ad uos dirigere non distuli. Quamobrem misi uobis per sanctum filium et compresbyterum  meum Orosium reliquias de corpore beati Stephani primi martyris, hoc est, puluerem carnis atque neruorum, et quod fidelius certiusque credendum est, ossa solida atque manifesta sui sanctitate nouis pigmentis uel odoribus pinguiora. Ut autem nulla possit esse dubitatio, ipsam ad uos subditam scriptis meis, sancti presbyteri, cui hec reuelata sunt, epistolam conscriptionemque transmisi, quam me pro fide ueritatis plenius cognoscende rogante et expetente dictauit greco primum ipse  sermone, sed per me postea in latinum uersa est. Que et uos, sancti et beati fratres, quam ueraciter gesta sunt, tam fideliter suscepta habeatis imploro. Certus sum enim quia, sicut ipse beatus Martyr dignatus est nuntiare et pro salute mundi periclitantis se manifestare, auxilio et presentia tanti patroni, si uos tale pignus digno studio diligatis, tuti ex hoc quietique uiuatis. Gratia Domini nostri Iesu Christi et sancti Spiritus uobiscum, dilectissimi in Domino. Amen.





[EPISTOLA LUCIANI AD OMNEM ECCLESIAM.]





ADMONITIO IN SUBSEQUENTEM EPISTOLAM.

Luciani ad omnem Ecclesiam totiusque orbis Christianos Epistolam indicare uidetur Augustinus Tractatu 120 in Ioannem, cum dicit n. 4: Intelligendum est ad Iesum, non tunc solum, sed tunc primum uenisse Nicodemum; uentitasse autem postea, ut fieret audiendo discipulus; quod certe modo in reuelatione corporis beatissimi Stephani fere omnibus gentibus declaratur. Et reuelationis historiam hic relatam a Luciano confirmat magna ex parte in Sermone 318, n. 1, de Stephano sic loquens: Huius corpus ex illo usque ad ista tempora latuit; nuper autem apparuit, sicut solent apparere sanctorum corpora martyrum, reuelatione Dei, quando placuit Creatori. uerum autem reuelatum fuit ei, qui res ipsas inuentas monstrauit. Precedentibus enim signis locus demonstratus est; et quomodo fuerat reuelatum, sic et inuentum est. Multi inde reliquias acceperunt, quia Deus uoluit, et huc uenerunt. Item in Sermone 319, n. 6: Latuit tanto tempore corpus eius, processit quando Deus uoluit, illuminauit terras, tanta miracula fecit, mortuus uiuos facit mortuos, quia nec mortuus. Sed eamdem Epistolam uicinus eorum temporum Gennadius propriis uerbis memorat in libro de uiris illustribus: Lucianus, ait, presbyter, uir sanctus, cui reuelauit Deus, temporibus Honorii et Theodosii Augustorum, locum sepulcri et reliquiarum corporis sancti Stephani martyris primi, scripsit ipsam reuelationem ad omnium Ecclesiarum personas, greco sermone. Superfluum est testes eos adiungere, qui Gennadii uerba ipsa exscripserunt, ut Marcellinus in Chronico, Beda in libro de sex Aetatibus mundi, et posteriores alii. Nonnichil autem quod ad tempus spectat, dissentiunt inuicem Marcellinus et Beda, dum hic reuelationem ad septimum Honorii imperantis annum, ille uero ad Honorii consulis decimum refert. Marcellino adstipulatur Lucianus qualis a Ioanne Ulimmerio primum, ac deinde a Louaniensibus aliisque fuerat uulgatus, notans nimirum eosdem atque Marcellinus consules: quos mirum est non obseruatos fuisse a Beda, qui Lucianum hunc ipsum Ulimmerianum legit, et plura ex eodem in librum Retractationum in Acta cap. 8 transcripsit. Certe quidem hec consulum nota ab alio abest Luciani exemplari, quod in ueteribus nonnullis codicibus reperitur. Caret etiam idem istud aliud exemplar in Floriacensi codice illis in fine uerbis, n. 9, Ex his ergo reliquiis transmisi Beatitudini uestre, que hominis non sunt scribentis ad omnium Ecclesiarum personas. Quanquam hec forsitan dicebat Lucianus conuerso ad eos stilo, quorum causa scriptionem hanc edebat rogatus ab Auito, cui etiam reliquiarum partem ipsis transmittendam, sicuti liquet ex Auiti Epistola, donauerat. Porro utrumque hic damus exemplum scriptionis Luciani, Ulimmerianum  ad plures manuscriptos recognitum, et aliud modo descriptum ex Floriacensi libro annos circiter quingentos habente, quod in aliis etiam manuscriptis nonnullis reperitur. Certe hoc posterius non incognitum antiquis fuit; nam Chrysippus presbyter Ierosolymitanus in Photii Bibliotheca, cod. 171, et Ado in Martyrologio id omnino sequuntur, atque ex ipso exscribunt multa, que in Ulimmeriano exemplo desiderantur. Additur apud Photium, Gamalielem precepisse Luciano, ne posthac reliquias illas sole et pluuia corrumpi per negligentiam sineret; quod nullo iam in exemplari legitur.



EPISTOLA LUCIANI AD OMNEM ECCLESIAM, DE REuELATIONE CORPORIS STEPHANI MARTYRIS PRIMI ET ALIORUM. [1Kb]



EX EDITIS ULIM. ET LOu. ET RECOGNITA AD PLURES MSS.

LUCIANUS misericordia Dei indigens et omnium hominum minimus, presbyter Ecclesie Dei que est in uilla Caphargamala in territorio Ierosolymorum, sancte Ecclesie et omnibus sanctis qui sunt in Christo Iesu in uniuerso mundo, in Domino salutem.

1. uisio [1 1Kb] que apparuit mee pusillitati a Deo ter, de reuelatione reliquiarum beati et gloriosi protomartyris Stephani et primi diaconi Christi, et Nicodemi qui in Euangelio scriptus est, et Gamalielis qui  in Actibus Apostolorum nominatur, necessarium duxi pandere uestre in Christo Dilectioni, imploratus ac magis iussus a sancto et Dei cultore patre Auito presbytero, ut secundum fidem consummatam interroganti quasi filius patri obaudiens, sicut cognoui, cum omni simplicitate impiger integre indicarem omnem ueritatem.

2. Die igitur Parasceue, hoc est sexta feria, que est tertio nonas decembris, consulatu Honorii decies et Theodosii sexies Augustorum  , adueniente nocte dormiens in cubili meo, in loco sancto baptisterii, in quo consuetudo erat mihi dormire, et custodire ecclesiastica que erant in ministerio, hora tertia noctis que est prima custodia uigiliarum, quasi in ecstasi effectus semiuigilans, uidi uirum senem, longum, hieroprepen, hoc est dignum sacerdotem, canum, barbam prolixam habentem, palliatum alba stola, cui inerant gemmule auree habentes intrinsecus sancte crucis signum, et uirgam auream in manu habentem. Et ueniens stetit ad dexteram meam, et aurea uirga pulsauit me, ter uocans nomine meo, dicens: Luciane, Luciane, Luciane. Et dixit mihi greco sermone, uade in ciuitatem que dicitur Helia, que est Ierusalem, et dic sancto Ioanni qui est in ea episcopus: Quandiu clausi sumus, et non aperis nobis? Et maxime, quia in temporibus tui sacerdotii oportet nos reuelari. Aperi nobis festinanter monumentum, ubi in negligentia posite sunt nostre reliquie, ut per nos aperiat Deus et Christus eius et Spiritus sanctus ostium clementie sue in hoc mundo. Periclitatur enim seculum hoc ex multis casibus  , qui fiunt in eo quotidie. Et non tantum sollicitus sum pro me, quantum pro his qui sunt positi mecum, sancti et multi honoris digni.

3. Et respondi ei dicens: Quis enim es tu, domine, et hi qui tecum sunt? Respondit mihi: Ego sum Gamaliel, qui Paulum apostolum Christi nutriui, et Legem docui in Ierusalem. Et qui mecum est in orientali parte monumenti iacens, ipse est domnus [1 1Kb] meus Stephanus, qui lapidatus est a Iudeis et principibus sacerdotum in Ierusalem pro Christi fide foris portam que est ad aquilonem, que ducit ad Cedar: ubi die ac nocte iacuit proiectus, ut sepulture non daretur, secundum mandatum impiorum principum, ut a feris consumeretur corpus eius. Ex Dei autem uoluntate non tetigit eum unum ex his, non fera, non auis, non canis. Ego Gamaliel compatiens Christi ministro, et festinans habere mercedem et partem cum sancto uiro in fide, misi per noctem quantos noueram religiosos, et in Christo Iesu credentes, habitantes in Ierusalem in medio Iudeorum, et hortatus sum eos, et necessaria substantie ministraui, ac persuasi illis ire occulte, ut portarent corpus eius meo uehiculo in uillam meam, hoc est in Caphargamala , uiginti millia a ciuitate habens, et ibi feci illi planctum fieri diebus quadraginta [2 1Kb] et precepi cum in meo monumento poni in orientali theca, et precepi eis quecumque necessaria erant pro eius planctu de meo dari  . Ipse etiam domnus Nicodemus in alia theca positus est, qui uenit ad Saluatorem Iesum nocte, et euangelizatus est [3 1Kb] ab eo, audiens: Nisi quis renatus fuerit ex aqua et Spiritu sancto, non potest introire in regnum celorum . Et exiens baptizatus est a Christi discipulis. Et cognoscentes Iudei amouerunt eum a principatu suo, et anathematizauerunt eum, et de ciuitate exsiliauerunt. Et hunc ego Gamaliel quasi persecutionem pro Christo passum, sustuli eum in meum agrum, et alui et uestiui  eum usque ad finem uite eius, et defunctum honorifice sepeliui iuxta domnum Stephanum. Similiter et Abibas [1 1Kb] filius meus dilectissimus, qui mecum Baptismum Christi accepit ab eius discipulis, uiginti annorum existens, ante me mortuus est, et sepultus in tertia theca excelsiori, in qua et ego ipse postea defunctus, applicitus sum. Mea uero uxor Ethna habens nomen, et Selemias primogenitus meus, quia noluerunt esse fidei Christi cultores, in alia uilla matris sue sepulti sunt, hoc est in Capharsemelia. Interrogaui autem ego humilis Lucianus presbyter dicens: Et ubi uos queremus? Qui dixit mihi: In medio [2 1Kb] proastio quod potest intelligi proximo de uilla agro, qui dicitur Delagabri, id est, uirorum Dei.

4. Et euigilaui, et deprecatus sum Dominum, dicens: Domine Iesu Christe, si est hec uisio ex te, et non est illusio, fac ut iterum et tertio appareat mihi quando uis, et quomodo uis. Cepi ergo ieiunare, et siccas escas ducere [3 1Kb] usque ad aliam Parasceuen. Et iterum domnus Gamaliel eadem similitudine, eodemque schemate apparuit mihi, sicut in prima uisione, dicens: Quare neglexisti ire, et dicere sancto episcopo Ioanni? Et ego respondi: Timui, domine, mox ad primam uisionem hec nuntiare, ne uiderer seductor esse. Deprecatus sum autem, ut si a Domino missus fuisses ad me, denuo ac tertio appareres mihi. Dixit autem ad me Gamaliel: Acquiesce, acquiesce, acquiesce mihi. Et iterum ait mihi: Quoniam requisisti de reliquiis singulorum quomodo et ubi sint posite; appone sensum, et uide diligenter que ostenduntur tibi. Et dixi: Etiam, domine. Et statim attulit quatuor calathos, tres aureos, et unum argenteum. Tres eorum pleni erant rosis: duo habebant albas rosas, et tertius rubicundas coloris sanguinei: quartus uero calathus argenteus plenus erat croco bene olente. Et posuit eos ante me. Et ego dixi ei: Quid sunt isti, domne? Et dixit mihi: Lipsana nostra sunt. Qui rubras habet rosas, ipse est domnus Stephanus, qui a dextris positus est ad orientem ab introitu monumenti. Secundus calathus, domnus Nicodemus est, positus contra ostium. Unus uero calathus argenteus, Abibas est filius meus, de utero testimonii, id est iteratus in lege, immaculatus ex utero matris sue excessit e mundo, propterea in similitudinem argenti mundissimi apparuit. Numquid non uides crocum, qui in ipso est, suauissimi esse odoris? Et ipse coniunctus est meo calatho in excelso loco, ubi ambo positi sumus quasi gemini. Et cum hec dixisset, denuo ex oculis meis euanuit.

5. Cumque expergefactus fuissem, gratias egi Deo omnipotenti, et consuetis ieiuniis operam dedi usque ad tertiam reuelationem. In tertia igitur septimana, eadem die et hora, uenit supradictus uir comminans et fremebundus, et dixit mihi: Quare usque nunc dissimulasti, et noluisti pergere, et dicere episcopo Ioanni que tibi dicta sunt et ostensa? Quam excusationem habebis apud Deum, aut quam ueniam pro hoc contemptu sperabis in die iudicii? Numquid non uides quanta siccitas est et tribulatio in toto mundo? Et tu negligenter agis! Numquid non consideras quia multi meliores te sunt per eremum sancti uiri, quos pretereuntes, per te uoluimus innotesci? Ideo namque te ex alia in hac uilla uoluimus esse sacerdotem, ut per te manifestaremur. Exsurge igitur, et uade, et dic illi, ut aperiat nobis, et faciat locum orationis, ut intercessione nostra misereatur Dominus populo suo. Et cum ad uerba eius intremuissem, dixi: Non negligens fui, domne mi, sed prestolabar tertium aduentum tuum. Nunc uero sine crastina die pergam, omnia que mihi mandasti dicturus. Et cum indignans aduersum me staret, uidebar mihi quasi in altero mentis excessu deuenisse Ierosolymam, et quasi in conspectu  adstarem episcopo Ioanni, narrans ei omnem uisionem. A quo uidebar audire: Si hec sic se habent ut dicis, carissime, et Dominus tibi reuelauit hec temporibus nostris, oportet me colligere de possessione illa bouem illum maximum aratorem, qui et carro et aratro aptus est, dimittere tibi possessionem cum omnibus ceteris. Ad quem aio: Utquid mihi possessio, domne mi, si non habeo bouem illum per quem regatur et aretur possessio? Et dixit mihi episcopus: Ita placuit, carissime, quoniam ciuitas nostra uehiculis ministratur, et unum bouem ad illum maximum carrum minus habemus [1 1Kb] , quem tu diceris in possessione tua celare. Oportet namque ut in ciuitate celeberrima sit magis quam in paruula possessione. Numquid non tibi sufficiunt duo residui boues minores ad excolendam terram uehiculi tui?

6. Cumque hoc in exstasi, hoc est in excessu mentis, audissem, statim expergefactus benedixi Dominum, et perrexi ad ciuitatem ad sanctum episcopum Ioannem. Et cum illi omnia que uideram narrassem, reticui de uisione bouis, exspectans quid audirem ab eo. Intellexeram enim quia sanctus Stephanus ipse esset bos maximus, et quia carri illi de quibus dicebat sancte essent Ecclesie, et Sion prima Ecclesia, ipsa esset carrus maior. Et quia habebat sanctus episcopus a me petere benedicti Stephani reliquias, ideo de uisione bouis episcopo dicere nolui. Cumque hec audisset Ioannes episcopus, lacrymatus est pre gaudio, et dixit: Benedictus Dominus Deus Filius Dei uiui. Si hec ut dicis, carissime, et audisti [2 1Kb] , et Deus tibi reuelauit, oportet me inde transferre beatum Stephanum primum martyrem et archidiaconum Christi, qui primum aduersum Iudeos dominica bella bellauit, et Deum in sua maiestate in terris positus in celo uidit stantem, et tanquam angelus in concione hominum apparuit. Hec autem omnia ut uidi, ita euenerunt et consona sibi apparuerunt uniuersa. Dixit autem mihi sanctus episcopus: uade, fode in aceruo, qui est in ipso agro: et si inueneris, nuntia mihi. Et ego dixi ei: Deambulaui agrum, et uidi aceruum minutorum lapidum in medio, ubi arbitratus sum eos esse. Et dixit mihi papa: Iam dixi tibi, uade, fode; et si inueneris, sedens custodi locum, et manda mihi per diaconum ut ueniam ad locum. Et ita me dimisit. Et cum uenissem in uillam, misi precones, ut omnes habitatores uille diluculo consurgerent, et foderent in aceruo.

7. Eadem uero nocte, apparuit ipse domnus Gamaliel cuidam monacho nomine Migetio [3 1Kb] , innocenti et simplici uiro, eadem similitudine qua mihi apparuit, et dixit ad eum: uade, dic Luciano presbytero, uane laboras in aceruo illo; modo non ibi sumus, sed tunc ibi positi fuimus, cum lamentarentur nos secundum consuetudinem antiquorum, propter quod ibi aceruus in testimonium planctus factus est. Sed quere nos in alia parte, que est ad boream [4 1Kb] , et loco qui dicitur syra lingua Debatalia, quod interpretatur in greco , quod nos possumus dicere, uirorum fortium. Diluculo uero consurgens ad hymnos, inueni monachum illum predicantem omnibus fratribus. Hymnis deinde dictis, cepi dicere: Eamus ad aceruum illum, et fodiamus in illo. Tunc quidam dixerunt mihi: Audi primum quid dicat monachus Migetius. Et aduocato monacho Migetio, exquisiui ab eo quid esset quod uidisset. Ille autem uniuersa signa que uideram domni Gamalielis dixit mihi, et quemadmodum uidisset contra austrum agrum situm, et monumentum in eo quasi neglectum et ruinosum, ubi uidisset tres lectos aureos stratos, et unum ex eis altiorem ceteris in quo erant duo iacentes, unus senex et unus iuuenis, et in aliis duobus lectis erant singuli. Et respondit qui erat in excelsiori lecto, et  dixit: uade, dic presbytero Luciano, quoniam nos domini loci istius fuimus: si uis magnum et iustum inuenire, ipse ab orientali plaga positus est. Et hec audiens a monacho, glorificaui Dominum, quoniam inuentus est alius testis in reuelatione.

8. Nos igitur iuimus ad aceruum, et fodientes nichil inuenimus. Conuertimus autem nos ad monumentum illud, ubi monacho ipsa nocte apparuerat, et fodientes inuenimus tres thecas, secundum quod apparuerat mihi in typo calathorum. Inuenimus igitur altissimis litteris scriptum lapidem obrutum, habentem, Keayea Celiel, quod interpretatur Seruus Dei; et Apaan Dardan, quod interpretatur Nicodemus [1 1Kb] et Gamaliel. Hoc interpretatus est papa Ioannes, sicut et ipse audiui ab ipso sancto episcopo. Statim ergo renuntiaui episcopo, cum esset in Lidda, que est Diospolis, synodum [2 1Kb] agens. Qui assumpsit secum duos alios episcopos, Eleutherium [3 1Kb] de Sebaste, et Eleutherium de Iericho, et uenerunt ad locum. Qui cum apparuissent domni Stephani thecam, statim terre motus factus est, et tanta suauitas et fragrantia odoris inde ingressa est, quantam nullus hominum se meminit uel audisse uel sensisse: ita ut putaremus nos in anrenitate paradisi esse positos. Multitudo namque populi aderat nobiscum, inter quos erant plurimi infirmi uariis languoribus. Et ipsa hora mox de odore suauitatis eius septuaginta et tres anime curate sunt. Ab aliis fugati demones, aliorum fons restrictus est sanguinis, alii a strumis et furunculis liberati; alii a syringio sanati, alii a tertianis et quartanis; alios febris reliquit, alios morbus regius; alii a cephalalgia curati et hemicrania nonnulli a uiscerum occulto dolore liberati. Et multas alias curationes senserunt homines, quas enumerare longum est. Et osculantes sanctas reliquias iterum clauserunt. Et tunc cum psalmis et hymnis portauerunt reliquias beatissimi Stephani in sanctam ecclesiam Sion, ubi et archidiaconus fuerat ordinatus: derelinquentes nobis de membris Sancti paruos articulos, imo maximas reliquias, terram cum puluere, ubi omnis eius caro absumpta est, cetera asportauerunt [4 1Kb] .

9. Ex his ergo reliquiis transmisi Beatitudini uestre: quas cum susceperitis, orate pro exiguitate mea, ut dignus inueniar in conspectu Domini, fultus beatissimi martyris Stephani meritis, et uestris orationibus. Translate sunt autem reliquie ipsius Martyris septimo kalendas ianuarias. Et tunc in tempore iugis et infinita siccitas erat: sed eadem hora pluuia magna descendit, et abundanter inebriata est terra: et omnes glorificabant ibi Dominum, propter sanctum eius Stephanum, et propter celestem eius thesaurum misericordie et pietatis, quem periclitanti seculo aperire dignatus est iehsu Christus Dominus noster, qui cum Patre et Spiritu saneto uiuit et regnat in secula seculorum. Amen.



EX FLORIACENSI CODICE ET ALIIS MSS.


LUCIANUS misericordia indigens et omnium hominum minimus, presbyter Ecclesie Dei que est in uilla Caphargamala in territorio Ierosolymitano, sancte Ecclesie et omnibus sanctis qui sunt in Christo Iesu in uniuerso mundo, in Domino salutem [1 1Kb] .

1. Reuelationem sancti Stephani, que mihi per gratiam Domini et Saluatoris nostri ostensa est, dignum  duxi ut uestre panderem Sanctitati, non iactantia quadam, sed ad confirmationem audientium.

2. Tertia enim uice mihi ostensum est, dum quiscerem in basilica baptisterii in stratu meo, die sexta feria illucescente, circa horam noctis tertiam, dum adhuc prope uigilarem, tanquam in excessu mentis effectus, uidi uirum etate senem, statura procerum, uultu decorum, promissa barba, in uestitu candido, amictum pallio, in cuius summitate erant tanquam auree cruces intexte , calceatum caligis in superficie deauratis, deambulantem coram me, et tacentem. Et cum hoc uiderem, hesitans intra memetipsum dicebam: Quis putas est? de Deo est, an de aduersa parte? Nec enim oblitus fueram uerbi Apostoli dicentis, Nam et ipse satanas transfigurat se in angelum lucis . Cum ergo uiderem eum deambulantem, cogitare cepi in corde meo, et dicere: Si hic homo de Deo est, tertia uice me nomine meo clamabit: quod si me semel uocitauerit, non illi dabo responsum. Qui nichil dubitans, dissimulata deambulatione uenit ad me: et de uirga, quam manu tenebat, pulsans me, tertio me nomine meo clamauit, dicens: Luciane, Luciane, Luciane. Cui ego respondi: Quis es, domine? Dixit mihi: Surge, et uade, et dic Ioanni episcopo Ierosolymitano: Usquequo clausi sumus? usquequo non aperis nobis? maxime cum temporibus tuis reuelandi simus. Aperi nobis uelocius, ut per nostram orationem aperiat Deus generi humano ostium misericordie sue. Instat enim tempus, ut hic mundus intereat, pre multitudine iniquitatum suarum, quas quotidie faciunt. Et post hec ait: Non solummodo mei causa sollicitus sum, sed et pro illis qui mecum sunt: digni enim sunt maximis honoribus cumulari in terris; quia locus in quo iacemus, ualde despectus est.

3. Cum hec igitur audissem, aio ad eum: Dicito mihi, domine, tu quis es, et qui sunt tecum? Et dicit mihi: Ego sum Gamaliel, qui nutriui Paulum qui postea apostolus factus est. Qui autem iacet mecum, domnus Stephanus est, qui a Iudeis Ierosolymis lapidatus est, et die noctuque in exapeleo iacuit ciuitatis, in uia euntibus Cedar, iussu impiorum sacerdotum proiectus, ut a bestiis et auibus deuoraretur [1 1Kb] . Et tamen nec bestie eum, nec aues tangere presumpserunt. Ego uero Gamaliel cum scirem sanctitatem uiri et fidem et deuotionem eius, credens me partem cum eo in resurrectione habere, misi ad religiosos uiros et fideles, mandans et dicens: Nullum formidantes acquiescite consiliis meis, et colligite corpus sancti Stephani, et deferte ad possessionem meam, quam nomine meo appellaui Caphargamala: et deponite eum in monumento meo nouo; et facite consueta solemnia per dies quadraginta, in ipsa possessione, que est in uigesimo secundo lapide. Et quecumque in expensis solemnibus erogata fuerint, de meo preberi faciam. Ille uero alius, qui cum illo iacet, Nicodemus nepos meus est, qui noctu ad Saluatorem ueniebat, ut ueritatis uerba agnosceret, et renasceretur per aquam et Spiritum sanctum. Qui cum a Domino audisset, baptizatus est a sanctis apostolis Petro et Ioanne. Pro quo baptismate indignati sunt principes sacerdotum aduersus Nicodemum, et cogitabant occidere eum: sed propter honorem meum et rem [2 1Kb] consanguinitatis non fecerunt. Attamen plagis eum multis afficientes, semimortuum reliquerunt, et anathematizauerunt, et foras ciuitatem miserunt, diripientes omnem substantiam eius. Ego uero et hunc feci collegi, et in possessionem meam deduci, precipiens dispensatori meo, ut quidquid illi necessarium  fuisset, prestaret. Qui cum paululum superuixisset, dormiuit in Domino. Quem feci sepeliri ad pedes beati Stephani, tanquam pro nomine confessoris. Ille uero tertius, qui mecum iacet, ipse est Abibas filius meus, qui mecum pariter credidit Christi preceptis, et mecum pariter Baptismum consecutus est a sanctis Apostolis, uigesimum circiter agens annum, Legis multam habens scientiam, castus corpore, et nullam mulieris sciens maculam: sed semper templo Dei uacans cum Paulo discipulo meo. Precesserat enim ad Deum immaculatus  . Iuxta quem [1 1Kb] positi sunt de quibus supra locutus sum, cum quibus et ego iaceo. Nam coniux mea Ethna [2 1Kb] et primogenitus meus filius Selemias, qui noluerunt in Christum credere, recesserunt a nobis, et in possessione sua materna sepulti sunt, que Capharselemia dicitur: quia indigni habiti sunt societate nostra. Ut autem credas, cum ceperis fodere, inuenies locum uxoris mee et filii uacuum. Et ita ut dixit inuenimus. Et cum ego miserrimus interrogassem, dicens: Ubi uos inueniemus, domine? dicit mihi: In possessione mea inuenies nos, que nunc lingua Syriaca dicitur Delangabria [3 1Kb] , siue Debathalia, quod interpretatur Possessio uirorum Dei, siue bellatorum [4 1Kb] . Et cum hec omnia predixisset, euanuit ex oculis meis.

4. Ego uero post hanc uisionem surrexi, et prostratus orationi, rogaui Domini misericordiam, et dixi: Domine Iesu, si hec reuelatio siue uisio ex uoluntate tua est, presta ut iterum et tertio manifestetur mihi, ut confisus fiducialiter annuntiem reuelationem Sanctorum tuorum. Et cepi ex illa die ieiunare, et ab omnibus me abstinere, et preter panem et salem in escam nil sumere, et aquam bibere, sicut solemus in diebus sancte Quadragesime facere. Insequenti uero sexta feria denuo uenit sanctus Gamaliel in ipso habitu, sicut prius uenerat, et in ipsa noctis hora, me necdum ualde soporato; et dicit mihi: Quare dissimulasti, carissime frater, et non perrexisti et retulisti Ioanni episcopo? Numquid non uides quanta siccitas est super terram et tribulatio in toto mundo? Et tu negligenter agis! Surge igitur, et uade, et dic illi ut aperiat nobis, et faciat locum orationis, ut per intercessionem nostram misereatur Dominus populo suo. Ego uero aio ad eum: Non egi dissimulanter, domine mi; sed rogaui Dominum, et dixi, Domine Iesu, si ex te est hec reuelatio, secundo et tertio appareat mihi. Et nunc, domine, ecce secunda uice uenisti, et letificasti me: si autem tertio ueneris, plenius me exhilarabis. Cumque hec audisset, de manu significauit, dicens: Ignosco, ignosco, ignosco. Et cum hec dixisset, dicit mihi: Audi, presbyter. Cui ego respondi, et dixi: Loquere, domine, quia audio. Et dicit mihi: Quia hesitasti in animo tuo, dicens, Si fuerit ut inueniam locum, putas in uno loco positos omnes inueniam? Quod si ita euenerit, quemadmodum potero discernere reliquias singulorum? Hec ergo intra temetipsum cogitabas. Cui ego negare non potui; et dixi: uerum est, domine, ita uoluebam in animo meo. Omnia nosti, et nichil te latet. Et dicit mihi: Non sumus, ut putas, in uno loco positi; sed unusquisque nostrum suum locum habet. Animaduerte itaque que dico tibi, et intende animo. Et respiciens uidi extendentem manus suas ad celum, et orantem. Et statim deposuit inde quatuor calathos, tres aureos, et unum argenteum, plenos rosis: et unus ex ipsis plenus erat croco. Unus uero de tribus calathis rubentes ualde rosas habebat tanquam sanguinem, quem et ad dexteram meam posuit. Alii uero duo pleni erant rosis albis, in modum lilii, sed rose erant.  Et quartus calathus crocum habebat, cuius odor fragrabat suauissimus. Et posuit illos in conspectu meo, et dicit mihi: uides hos calathos? Et aio ad eum: Etiam, domine. Et dicit mihi: Isti sunt loculi nostri in quibus iacemus, et he rose reliquie nostre sunt: et sicut uides hunc calathum rosas pulcherrimas habentem ad dexteram tuam positum, ita cum aperire ceperis locum, inuenies ostium sepulcri, et introgressus reperies in dextera parte loculum: ipse est sancti Stephani. Et ne dubitare uelis: quia ipse solus ex nobis martyrio meruit coronari. Et ideo in orientali parte positus est. Ille uero loculus qui ad partes boree, id est aquilonis, positus est, ipse est sancti Nicodemi neophyti [1 1Kb] . Alius uero loculus, qui paululum eminentior est, ipse est meus et filii mei: quia et nos neophyti fuimus. Et ego aio ad eum: Rogo, domine mi, quare unus calathus argenteus est? Et dicit mihi: Quoniam filius meus castus et immaculatus [2 1Kb] excessit e mundo, propterea in similitudinem argenti mundissimi apparuit. Numquid non uides crocum, qui in ipso est, suauissimi esse odoris? Et dum hec dixisset, denuo ex oculis meis euanuit.

5. Cumque expergefactus fuissem, gratias egi Deo omnipotenti, et constitutis ieiuniis operam dedi usque tertiam reuelationem. In tertia igitur septimana, eadem die et hora uenit supradictus uir, comminans et fremebundus, et dicit mihi: Quare usque nunc dissimulasti, et noluisti pergere, et dicere episcopo Ioanni que tibi dicta sunt et ostensa? Quam excusationem habebis apud Deum, aut quam ueniam pro hoc contemptu sperabis in die iudicii? Et non consideras quia multi meliores te sunt per eremum sancti uiri, quos pretereuntes per te uoluimus innotesci. Ideo namque te ex alia basilica hic uoluimus esse sacerdotem [3 1Kb] , ut per te manifestaremur. Et cum ad uerba eius intremuissem, dixi: Non fui negligens, domine mi, sed prestolabar tertio aduentum tuum. Nunc uero sine crastina die pergam [4 1Kb] , omnia que mihi mandasti dicturus. Et cum indignans aduersum me staret, uidebar mihi quasi in alterum mentis excessum deuenissem Ierosolymis [5 1Kb] , et quia in conspectu starem episcopi Ioannis, narrans ei omnem uisionem. A quo uidebar audire: Si hec ita se habent, ut dicis, carissime, et Dominus tibi reuelauit hoc temporibus nostris; oportet me tollere de possessione illa bouem illum maximum aratorem, qui carro et aratro aptus est, et dimittere tibi possessionem cum ceteris omnibus. Ad quem aio: Utquid mihi possessio est, domine mi, si non habeo bouem per quem regatur et alatur possessio? Et dicit mihi episcopus: Ita placuit, carissime, quia ciuitas nostra uehiculis ministratur, et unum bouem ad illum maximum carrum minus habemus, quem tu diceris in possessione tua celare. Oportet namque ut in ciuitate celeberrima sit quam in parua possessione. Numquid tibi non sufficiunt duo residui boues, et unus uitulus, et utensilia bouis maximi, ad excolendam terram uehiculi tui?

6. Et cum hoc in ecstasi, hoc est in excessu mentis, audissem, statim expergefactus benedixi Deum: et perrexi in ciuitatem ad sanctum episcopum Ioannem. Et cum illi omnia que uideram enarrassem, reticui de uisione bouis, exspectans quid audirem ab eo. Intellexeram enim quia sanctus Stephanus ipse est bos maximus; et quia carri illi, de quibus dicebat, sancte essent Ecclesie; et Sion prima Ecclesia, ipsa esset carrus maior; et quia habebat sanctus episcopus a me petere sancti Stephani reliquias, ideo de uisione bouis episcopo dicere nolui. Cumque audisset episcopus Ioannes, pre gaudio lacrymatus est, et dixit: Benedictus Dominus Deus Filius Dei uiui. Si hec, ut dicis, carissime, ita audisti, et Deus tibi reuelauit; oportet me transferre inde beatum Stephanum primum martyrem, archidiaconum Christi, qui primus apud Iudeos dominica bella bellauit, et Dominum  in sua maiestate in terris positus in celum uidit stantem, et tanquam angelus in concione hominum apparuit. Et cum hec dixisset sanctus Ioannes, dimisit me. Cumque uenissem ad uillam, misi preconem ad omnes habitatores uille, diluculo ut consurgerent, et foderent in aceruo.

7. Eadem uero nocte apparuit ipse domnus Gamaliel cuidam monacho Migetio nomine, innocenti et simplici uiro, ea similitudine qua mihi apparuit; et dixit ad eum: uade, et dic Luciano presbytero, In uanum laboras in aceruo illo; modo non sumus ibi, sed tunc ibi positi fuimus, cum lamentarentur nos secundum consuetudinem antiquorum: propter quod aceruus in testimonium planctus factus est. Sed quere nos in alia parte, in loco qui dicitur lingua syriaca, Debathalia; quod interpretatur in greco, Andragathon; quod nos possumus dicere, uirorum bonorum. Diluculo uero surgens, inueni monachum illum predicantem omnibus fratribus. Hymnis dictis, deinde cepi dicere: Eamus ad aceruum illum, et fodiamus in illo. Tunc quidam dixerunt mihi: Audi primum quid dicat monachus Migetius. Aduocato monacho Migetio, exquisiui ab eo quid esset. Ille autem uniuersa signa que uiderat [1 1Kb] Gamalielis, dixit mihi, et quemadmodum uidisset contra austrum agrum situm, et monumentum in eo quasi neglectum et ruinosum, ubi tres lectos aureos stratos uidit, unum ex iis altiorem ab aliis, in quo erant duo iacentes, unus senex et unus iuuenis, et in aliis lectis duobus erant singuli. Et respondit qui erat in excelsiori lecto, et dixit: uade, et dic presbytero Luciano, quoniam nos domini loci huius sumus. Si uis magnum et iustum inuenire, ipse ab orientali plaga nobis positus est. Et hec audiens a monacho, glorificaui Dominum, quoniam inuentus est et alius testis in reuelatione. Hec autem ut uidi [2 1Kb] , ita et euenerunt; et consona sibi apparuerunt uniuersa.

8. Statim igitur nuntiaui beato episcopo. At ille misit ad fratres suos episcopos. Qui cum occurrissent, uenerunt ad locum: quem cum iussissent fodere, et pars terre maxima fuisset egesta, inuenimus lapidem, in quo sculptum erat, Celeliel, Nasoon, Gamaliel, Abbibabel [3 1Kb] ; hebraica quidem uerba, litteris autem grecis. Interpretatio uero nominum hec est: Celeliel Stephanus quidem dicitur, Nasoon uero Nicodemus, Abibabel filium Gamalielis significat. Cum autem peruenissemus deorsum, inuenimus locum sancti Stephani in parte orientis, sicut audieram. Et statim terre motus factus est, et tanta suauitas et fragrantia odoris inde egressa est, quantam nullus hominum sensisse se meminit: ut putaremus nos in amenitate paradisi esse positos. Multitudo namque populi aderat nobiscum, inter quos plurimi erant infirmi uariis languoribus: in ipsa hora mox de odore suauitatis eius septuaginta et tres anime curate sunt. Ab aliis fugati demones, aliorum fons restinctus est sanguinis: alii a strumis et furunculis liberati; alii a secretiore infirmitate sanati, alii a tertianis et quartanis:  alios febris reliquit, alios morbus regius: alii a cephalargia curati et hemicranio: et multas alias curationes senserunt homines, quas enumerare longum est. Aderant enim tunc in illo tempore episcopi, Ioannes Ierosolymitanus, et Eustonius episcopus de Sebasti ciuitate, et Eleutherius Ierichontinus, cum omni clero. Itaque cum psalmis [4 1Kb] et hymnis asportauerunt reliquias beatissimi Stephani in sanctam ecclesiam Sion, ubi archidiaconus fuerat ordinatus: derelinquentes nobis de membris Sancti paruos articulos, imo maximas reliquias cum puluere, ubi eius omnis caro absumpta est [5 1Kb] .

 9. Et ideo orate, precor, pro exiguitate mea, ut dignus inueniar in conspectu Domini, adiutus beatissimi martyris Stephani meritis, et uestris orationibus: regnante Christo Iesu Domino nostro, cui est cum Patre et Spiritu sancto gloria et imperium in secula seculorum. Amen. Inuente sunt autem reliquie beatissimi Stephani tertio nonas augustas.



[DE TRANSLATIONE S. STEPHANI.]





ADMONITIO IN EPISTOLAM ANASTASII ET IN SUBSEQUENTEM SCRIPTURAM.

Ex uetere libro Floriacensi prodit Epistola hec Anastasii, qua ille significat e greco sermone in latinum translatam suo labore subsequentem scripturam. Quonam auctore condita grece et conficta fuerit scriptura, compertum non est: ei tamen fidem addunt multi e Grecis, qui plerumque illam Stephani martyris, quam narrat, detectionem aliam et in urbem Constantinopolim translationem statuunt post aliquot annos a reuelatione facta Luciano. Enimuero contigisse translatio hec dicitur, »cum esset reconditum sancti Stephani corpus Ierosolymis in sancta Sion:« quo nimirum a Ioanne Ierosolymitano translatum post Luciani reuelationem fuit, secundum ipsius Epistolam Luciani. Attamen Nicephorus, lib. 14, cap. 9, refert primum Stephani reliquias Constantinopolim deportatas sub Constantino, tum addit partem quamdam eius reliquiarum, que occultata forsitan et relicta erat in Palestina, a Luciano postea detectam diuina reuelatione. Ceterum subsequentis scripture falsitatem produnt plurima, que cum temporum historia pugnant. Dicitur Stephani loculus in oratorio per Alexandrum exstructo »positus consulatu Constantini Augusti decies:« at Constantinus imperator octies tantum consul in Fastis consignatur. Cyrillus, qui hic nominatur episcopus Ierosolymitanus, non sub Constantino suscepit episcopatum, sed sub Constantio, annis certe multis post mortem Eusebii episcopi, qui Eusebius nichilominus Constantinopoli sedere et Stephani corpus excipere fingitur.





EPISTOLA ANASTASII AD LANDULEUM, DE SCRIPTURA TRANSLATIONIS PROTOMARTYRIS STEPHANI, QUAM E GRAECO IN LATINUM uERTIT. 

LANDULEO egregio et Deo digno episcopo Capuano, ANASTASIUS exiguus Apostolice [1 1Kb] bibliothecarius, in Domino salutem.

1. Quia sancta Ecclesia, cui uenerabilitas tua preesse decenter agnoscitur, beati Stephani reliquiis et memoria celebris et insignis habetur, ac per hoc magno erga eius reuerentiam Sanctitas tua flagrat affectu; ratum duxi, penes Mantuanam urbem Sedis apostolice legationis apud Augustos explenda [2 1Kb] causa degens, Translationem ipsius sacri corporis grece conscriptam, ac ex improuiso delatam, latineque nusquam a me ante prorsus inuentam, romano dare sermoni, tueque pie destinare deuotioni: quatenus per hoc et otiositatis a me rancor excluderetur, et latinitas tantorum miraculorum cognitione minime fraudaretur. Accidit autem, ut etiam super hoc a  prefate urbis incolis obnixe rogarer, eo quod illic huius martyris habeatur templum, honesta qualitate constructum.

2. Suscipe itaque hoc opusculum, et mira que primus Christi Domini Martyr atque Diaconus post transitum gessit, queque forte hactenus ignorasti, comperiens, laudes auctori dignas repende: diemque anniuersarium, mei quoque non immemor, in huius mirabilis translationis celebrationem solemniter age. Sed quoniam tunc temporis ibidem positus sermonem nichilominus quem de uirginitate super Anna et Simeone, imo quem de tribus professionibus Amphilochius Iconii presul habuerat, interpretatus sum, et hunc quoque cum memorato simul opusculo Sanctimonie tue mittere procuraui. Spirituali quippe nil fere commodius duxi, quam spiritualia offerenda. Beatitudo tua in eternum ualeat mei memor, impetrantibus Dei sedes orationibus suis.





SCRIPTURA DE TRANSLATIONE SANCTI STEPHANI DE IERUSALEM IN URBEM BYZANTIUM. *

1. Factum est, cum esset reconditum corpus sancti Stephani primi martyris Ierosolymis in sancta Sion, in diebus Ioannis episcopi Ierosolymitani, ut Alexander  quidam senatorum posuisset in animo suo construere oratoriam domum sancti Stephani. Quo peracto, deprecatus est multum Ioannem episcopum, ut  conderet corpus sancti martyris Stpehani in eodem oratorio. Tunc ergo episcopus posuit loculum, et titulum clauis confixit forinsecus, mense decembri, die quarta decima, indictione quinta [1 1Kb] , consulatu domini nostri imperatoris Constantini Augusti decies. Itaque post annos quinque in infirmitatem incidens Alexander senator, testamentum fecit sancte Ecclesie et pauperibus atque coniugi sue Iuliane, adiurans Ioannem episcopum per Dominum nostrum Iesum Christum, Ut post obitum, inquit, meum fiat loculus persicus, et locate me iuxta sancti protomartyris Stephani tumulum: nam et domum eius edificaui ex mea substantia. Quo dicto dormiuit in pace. Postera uero die ueniens episcopus una cum multitudine populi, sustulit eum, et posuit iuxta sanctum Stephanum protomartyrem.

2. Post octo autem annos Iuliana uxor eius cogitans et esse bonum existimans, uoluit corpus uiri tollere, ac deferre Byzantium in propriam possessionem. Et hoc consiliata, profecta est ad Cyrillum Ierosolymitanum episcopum, et dixit ei: Quia uiri mei corpus uolo portare Byzantium in meam possessionem. Qui dixit ei: Non possum hoc facere, et populum conturbare. Tunc Iuliana plorans, abiit in domum suam, et faciens litteras misit ad patrem suum [2 1Kb] Byzantii positum, scribens ita: »Propria filia tua Iuliana, patri meo in Domino salutem. Decentes [3 1Kb] honores offero, et rogo prestes mihi quo a te suscipiar. Nam non dicta uerbis blandis repleta, sed celesti mysterio nuntiata, neque compositam uerbis rhetoricis suadelam circumferentia, sed preces dirigo ad patrem meum et dominum, quoniam uim patior a principibus ut uidua, causa nuptiarum. Accelera ergo ut fiat Sacra, et mittatur a magno imperatore Constantino [4 1Kb] , Cyrillo episcopo Ierosolymitano, ut ueniam et ipsa, maritique mei corpus afferam ad possessionem meam.« At ille accipiens Sacram a magno imperatore Constantino, misit eam Cyrillo episcopo Ierosolymis.

3. Itaque Sacram episcopus legens, et contradicere non ualens, adduxit mulierem, et dixit ei: Quomodo possumus hoc facere, cum nesciam qui sit loculus sancti primi martyris Stephani, et qui mariti tui? Sed uadens prepara que itineri necessaria sunt, et indica mihi. Que, preparatis his que itineri congruunt, perrexit ad episcopum in ecclesia. Aduesperascente autem profundius descenderunt in oratorium, ubi iacebat lipsanum Sancti: et aperientes positionem, inuenerunt loculos duos. Et dixit episcopus mulieri: Non noui qui sit loculus sancti protomartyris Stephani, et qui mariti tui. Cui mulier: Ego, inquit, noui qui sit loculus uiri mei, quoniam ego feci cum. Tunc episcopus audiens hec, iussit ei tollere quem nosset. Et impetu abiens amplexata est lipsanum sancti Stephani, existimans esse mariti sui corpus. Et accipiens posuit illud in lecticam. Et ualedicens episcopo, ibat itinere suo gaudens. Et per totam noctem hymnus factus est in uia, et odor unguenti suauitate referti spirabat. Porro spiritus immundi clamabant dicentes: ue nobis, quia protomartyr Stephanus transit, diro nos uerberans igne. Mulier autem in uehiculo suo sedebat, et pueri ambulabant coram lectica, et formidabant dicentes: Quid est quod accidit nobis, quia spiritus clamant de sancto Stephano? Putasne ipsius est hoc corpus, et nos nescimus? Multitudo enim Angelorum ante lecticam canunt hymnum. Sed quid faciemus, domina nostra? Fortisan non est uiri tui corpus, sed sancti protomartyris Stephani. Tunc illa his auditis, flens tacebat. Precepitque pueris nemini dicere que sibi  apparuerant in itinere: Sed si quis interrogauerit, inquit, in ciuitate aut in regione cuius sit hec lectica, dicite: Quia mariti domine nostre est, et uadit Byzantium. In eadem uero nocte transiuimus mansiones tres. Porro interdiu quiescentibus, et sero incedentibus nobis, spiritus profunda nocte clamabant dicentes: Transit is qui flagellat nos; non possumus ferre uirtutem sancti corporis, quia ignis est, et eriter nos consumit: non sustinentes uim sancti protomartyris Stephani. Sanitates autem et uirtutes fiebant multe in uia.

4. Porro peruenimus Ascalonem maritimam, et inuenimus nauim euntem Byzantium, conuocatoque nauclero, mulier dedit ei quinquaginta aureos, dicens: Quia secretum habeo tibi enarrare, et ne contradicas mihi. Loculum habeo deportandum Byzantium, quem saluum ferre procura, et habebis mercedem ab omnipotenti Deo. Qui dixit ei: Nolo contradicere domine mee, quia magnus tecum est protomartyr Stephanus, et in ipso est uita mea et spes mea, quia uiderunt oculi mei gloriosissima hodie. ueni ergo, domina mea, et adscende nauim. Nauigaturi enim sumus cum uirtute Dei et sancti corporis. Tunc intreuntibus omnibus in nauim, soluta est a terra uento prospero. Et uenientes in medium pelagi, subito tempestas facta est, ita ut fluctus exaltarentur super armamenta nauis. Et mari fortiter fluctuante, metu detenti surgentesque omnes adorauerunt sanctum corpus. Cum autem plorarent et flerent, repente serenitas magna exorta est in mari, et apparuit eis sanctus protomartyr Stephanus dicens: Ego sum, nolite timere. Quod eo dicente, cessauit uentus, et facta est tranquillitas magna . Mane autem facto uenimus ad angusta Chalantis propter principem Augustum [1 1Kb] . Subito autem terre motus factus est in loco illo, ita ut commouerentur fundamenta terre, donec pertansiit nauis sancti protomartyris Stephani; et tunc quieuit terra que mouebatur. Demones autem clamabant aduersus principem dicentes: Impiissime princeps, quare non incendisti nauim que transiuit illuc, sed dimisisti illam transire contra nos? Ipsa enim nauis fecit terre motum. Princeps uero hoc audito, misit dromones quinque ad comprehendendam et incendendam nauim. Dromonibus autem peruenientibus ad nauim, angelus exiens de naui percussit dromones, et submersit eos. Et factum est gaudium magnum in naui, quia Deus erat cum illis. Nauigantes itaque tribus diebus, totidemque noctibus, uenimus Chalcedonem, et dimissa est nauis in portu. Facientibus autem nobis illic dies quinque, quoquot habebant demonia, ueniebant circa mare uexati clamantes: Seruus Dei uenit, qui lapidatus est ab iniquis Iudeis. Et gratia sancti Stephani spiritus clamabant: ue nobis, quia comburit nos acriter: quo fugiemus minas eius terribiles? Porro exiebant atrociter ab hominibus repulsi, tanquam ab igne: et quotquot habebant infirmos, ferebant eos extra mare, et omnes salui fiebant uirtute sancti Protomartyris. Preterea inde moti uenimus Sosas. Audiens autem pene tota ciuitas currebat transiens, Christianis quidem gaudentibus, Paganis autem tristantibus. Et inde profecti rursus propter turbam que in circuitu erat, uenimus ciuitatem Staurium [2 1Kb] .

5. Cognito autem hoc Eusebius episcopus Constantinopoleos de corpore protomartyris Stephani, et quia tota Christianorum multitudo mota erat, ad uidendam uirtutem sancti corporis, cursim perrexit ad imperatorem Constantinum [3 1Kb] , et nuntiauit ei de corpore sancti Stephani. Imperator autem sciscitabatur qualiter uenerit ab Ierosolymis corpus, et quis esset qui hoc detulerat. Qui adduxerunt ei mulierem, dicentes: Domine Imperator, hec est que attulit corpus sancti  Protomartyris. Imperator uero dixit ad eam: Quomodo attulisti corpus sancti Stephani? dic mihi ueritatem. Que dixit: Domine Imperator, uir meus ipse edificauit Ierosolymis oratorium sancti Stephani, et ipse una cum episcopo Ioanne recondiuit sanctum Stephanum. Post annos autem aliquot mortuus est uir meus, deposito testamento apud episcopum Ioannem dicens: Post finem meum ponite me prope primum martyrem Stephanum. Et ita factum est. Imperator autem dixit: Quomodo ergo illud huc detulisti? Que ait: Domine Imperator, uim patiens a principibus, sicuti uidua, et nolens alteri uiro copulari, nuntiaui patri meo, quia huc uolo uenire et afferre uiri mei corpus ad possessionem meam. Tunc audiens hoc pater meus [1 1Kb] , accepit Sacram ab imperio uestro, et misit hanc mihi et episcopo, ut tollerem corpus uiri mei. Descendens itaque noctu cum Cyrillo episcopo, existimaui tollere uiri mei corpus, et tuli sancti Stephani. Dedit autem Imperatori etiam Sacram. Imperator autem cum legeret, recognouit suam ipsius manum. Tunc mulier respondens dixit Imperatori: Domine Imperator, potestatem habes corporis mei; anime uero Deus, qui facit mirabilia in celo et in terra. Quod si non credis, domine, mitte ad nauim Hebreum, ubi iacet loculus Sancti, in quo etiam titulus est affixus, scriptus hebraicis litteris, et legens eas cognosces certitudinem. Imperator uero, uocato Hebreo, adiurauit cum per legem ipsius dicens: uade, et uide quid scriptum sit. Abiens itaque Hebreus cum duobus protectoribus, et legens dixit: Magnum spectaculum hoc est. Protectores uero dixerunt: Quod spectaculum est? dic nobis. Hebreus autem dixit: Quia protomartyr Stephanus est, et in ipso uita mea et spes mea [2 1Kb] , quia  uiderunt oculi mei gloriosissima hodie. Tunc uenientes protectores nuntiauerunt Imperatori, quia protomartyr Stephanus est. Et gauisus est ualde, et conuocans Eusebium episcopum dicit ei: uade ad nauim cum multitudine populi, et ego mittam plaustrum, et ferte mihi loculum in palatium.

6. Iuit ergo episcopus, et omnis populus cum cereis cucurrit. At uero episcopus descendens in nauim, tulit loculum: et posito in carruca festinauit in palatium. Mule autem incedebant, tracte uiolenter ab Angelis. Et uenientes in locum qui dicitur Constantinianus, steterunt, et ulterius non ualebant transire. Percutiebant ergo animantia. Una autem earum per angelicam uirtutem humana uoce locuta est coram omni populo dicens: Quid percutitis facies nostras? Hic oportet eum recondi in loco hoc. Nolite ergo laborare omnino: alioquin signa et prodigia habetis uidere. Episcopus uero tremefactus et tormentum non sustinens, nuntiauit Imperatori: Quia non possum afferre corpus Sancti. Audiens autem hoc imperator, tristatus est, et misit alia duodecim animalia, ut traherent carrucam. Et ipsa quoque similiter steterunt propter uim Angelorum, et non ualuerunt mouere carrucam. Tunc episcopus [1 1Kb] exclamauit dicens: Unus es, Deus omnipotens, qui facis mirabilia solus  super sanctum protomartyrem tuum Stephanum, qui martyrium passus est pro nomine tuo. Da ergo nobis gratiam et misericordiam, per orationes et intercessiones sancti Protomartyris. Tunc episcopus tulit loculum a carruca, et locauit eum faciens oratorium eius per menses quinque, in quo et posuit loculum cum omni cautela. Sanitates autem et uirtutes facte sunt super infirmos in diebus illis, in gloriam Patris et Filii et Spiritus sancti, cui est honor et imperium in secula seculorum. Amen.





EPISTOLA SEuERI AD OMNEM ECCLESIAM, DE uIRTUTIBUS AD IUDAEORUM CONuERSIONEM IN MINORICENSI INSULA FACTIS IN PRAESENTIA RELIQUIARUM SANCTI STEPHANI  . 

Sanctissimis ac beatissimis dominis, Episcopis, Presbyteris, Diaconibus, et uniuerse fraternitati totius orbis terrarum, SEuERUS episcopus misericordia Dei indigens et omnium ultimus, in Christo Redemptore nostro eternam salutem.

1. Cum Dei opera reuelare et confiteri honorificum esse Raphel archangelus moneat ; profecto silere uel celare opera Christi periculosum est. In quibus tamen adnumerandis maior est gratia, si communi et simplici sermone referantur. Celatur enim quodammodo speciosissima pulchritudo uirtutis, si abundantiori eloquio circumdata fuerit atque fucata. Quapropter ego quoque magnalia, que apud nos Christus operatus est, non composito, sed ueridico sermone referre aggredior.

2. Insula Minorica, una ex Balearibus insulis est, quarum nomen cunctis populis, secularium quoque auctorum litteris peruulgatum est. Hec inter Mauritaniam Cesareensem et Hispaniam medio propemodum equoris spatio sita, angustis admodum terminis clauditur, longitudinem triginta, latitudinem uero tria millia passuum habens. Que nunc idcirco commemoraui, ut agnosci possit, contemptibilia mundi a Domino non solum in hominibus, sed etiam in locis eligi . In hac itaque insula, que omnium terrarum, paruitate, ariditate, asperitate postrema est, duo parua oppida, quibus a Penis indita nomina, e regione fundata sunt: Iammona ad occasum, Magona ad orientem spectat. In his mihi omnium mortalium ultimo nuper sacerdotalis officii pondus impositum est. Sed Iammona antiquum a Deo munus etiam nunc retinet, ut Iudei habitare in ea nequaquam possint. Multos siquidem id temere audentes, aut egritudine preuentos, aut repulsos, aut morte subitanea exstinctos, aut etiam fulmine trucidatos tradit uetustas: adeo ut celebris huius rei fama ipsis quoque Iudeis, ne id ultra temere audeant, metum fecerit. Nec hoc fide indignum ducimus, cum etiam lupos, uulpesque, et omnia noxia animalia deesse uideamus: cum earum que ad uescendum bone sunt, ferarum copia magna sit. Illud etiam magis mirum est, quod colubri et scorpiones sunt quam plurimi, sed amiserunt omnino nocendi uiolentiam. Cum igitur Iammonam nullus Iudeorum, qui lupis ac uulpibus feritate atque nequitia merito comparantur, ne hospitii quidem iure accedere audeat; Magona tantum ueluti colubris et scorpionibus, ut tradebatur, feruebat, ut quotidie ab his Christi Ecclesia morderetur. Sed antiquum illud beneficium carnale, nuper nobis spirituale renouatum est; ut illa, sicut scriptum est, generatio uiperarum , que uenenatis ictibus seuiebat, subito diuina uirtute  compulsa mortiferum illud uirus incredulitatis abiecerit.

3. Namque diebus pene istis, quibus ego tanti sacerdotii nomen, licet indignus, adeptus sum, presbyter quidam  sanctitate precipuus a Ierosolyma ueniens, Magone non longo tempore moratus est: qui postquam transuehi ad Hispanias, sicut desiderabat, nequiuit  , remeare ad Africam denuo statuit: tunc beati Stephani reliquias, que nuper reuelate sunt, cum ad Hispanias portare constituisset, ipsas, sine dubio Martyre inspirante, in memorati oppidi ecclesia collocauit. Quo facto, protinus ille ignis, quem Dominus uenit mittere in terram et quem ualde ardere cupit , caritate eius accensus est. Statim siquidem tepor noster incaluit, et factum est cor nostrum, sicut scriptum est, ardens in uia . Tunc enim ille in fide iam ardebat zelus, tunc spe saluande multitudinis erigebat. Denique statim intercisa sunt etiam salutationis officia, et non solum familiaritatis consuetudo diuulsa, sed etiam noxia inueterate species caritatis ad odium temporale, sed pro eterne salutis amore translata est. In omnibus plateis aduersus Iudeos pugne Legis, in omnibus domibus fidei prelia gerebantur.

4. Iudeorum populus maxime cuiusdam Theodori auctoritate et potentia nitebatur, qui non solum inter Iudeos, uerum etiam inter Christianos eiusdem oppidi et censu et honore seculi precipuus erat, siquidem apud illos Legis doctor, et  pater patrum fuit: in ciuitate autem cunctis curie muniis exsolutus, et defensor iam exstiterat, et iam nunc patronus municipium habebat. Christiani autem ut corde, ita etiam et uiribus humiles, sed ueritatis robore superiores, patroni Stephani patrocinium deprecabantur: donec utrique exercitus, cum iam diem certaminis condixissent, datis tunc induciis discesserunt, Iudeis id magnopere exspectantibus, ut scilicet Theodorus, in cuius se omnis synagoga uiribus acclinabat, ex Maioricensi insula reuerteretur, ad quam forte uisende possessionis gratia perrexerat. Qui quidem statim ut ad eum missa legatio est, remeans, auctoritate sua multos terruit; sed non exstinxit, sed consopiuit contentionis incendium: maiore siquidem illico exardescens uiolentia, etiam uicinum oppidum fidei flamma corripuit. Et ut illud Salomonis impleretur, Frater fratrem adiuuans exaltabitur sicut ciuitas firma et alta ; statuerunt multi famuli Christi, laborem itineris minime recusantes, cunctas animi uires huic bello tradere.

5. Pendente igitur prelio, nos quidem qualia preparauerimus arma, subditum huic epistole Commonitorium probat: quod quidem non pro quorumdam instructione edi uoluimus , sed ut animaduerti possit, non minimam nos sollicitudinem secundum modulum possibilitatis nostre suscepti habuisse certaminis: Christum uero, cuius regnum non in sermone, sed in uirtute est, nobis ne uerbum quidem proferentibus, suis omnia uiribus consummasse, et absque ullo sudore certaminis exercitui suo hanc, quam nemo aut optare audebat, aut sperare poterat, uictoriam concessisse. Iudei igitur exemplis se Machabei temporis exhortantes, mortem quoque pro defendendis legitimis suis desiderabant. Itaque non solum libros reuoluere, sed etiam saxa, sudes, iacula, omniaque telorum genera ad synagogam conferre cepere, ut Christianorum aciem uirtute sancti Spiritus munitam , etiam corporis uiribus propulsarent.

6. Interea dum hi apparatus gererentur, magnoque altrinsecus studio futurum instituitur bellum, utrinque exercitus inenarrabilibus et absolutissimis somniis commouentur, quorum si nullam penitus facerem  mentionem, non minimam uidebor partem diuine glorie operuisse. Sic enim sancti apostoli Pauli somnium Lucas sacre historie inseruit, dicens, uirum Macedonem astitisse in uisione noctis, orantem ut adiuuaretur ab eo; et hac Apostolum uisione premonitum, itineris alio destinati cursum ad Macedoniam conuertisse . Quanto itaque Domini nostri Iesu Christi maior est gloria, quod id minimis atque indignis famulis reuelare dignatus est, quod etiam beato Apostolo demonstratum Scriptura celare noluit? Igitur breuitatis causa, ne Beatitudini uestre fastidium fortasse gignatur, duo tantum somnia inseram.

7. Apud nos deuota quedam religiosissima, nomine Theodora, que et uirginitate corporis, et religione propositi, et nominis interpretatione typum portare Ecclesie mereretur, uidit in uisione noctis uiduam quamdam nobilissimam, ad me, qui non pro merito, sed pro diuini muneris largitate sacerdotio fungor, insertas [1 1Kb] litteras per se misisse [2 1Kb] , quibus mihi cunctos agros suos ad seminandum suppliciter offerret. Simili etiam somnio me quoque ultimum peccatorum ad seminandum precingere et commonere dignatus est. uidua enim quedam altera nobilissima, quam synagoge speciem habuisse non dubium est, me ut agros suos incultos susciperem, eosque, quando tempus sementis urgeret, diligenter excolerem, deprecabatur. Que est autem altera nobilissima uidua, nisi illa que Christum impie perimendo, semetipsam crudelissime uiduauit? Hoc somnium utriusque unum est. Ante triginta ferme, quam impleretur, dies, et uidisse nos, et licet absolutionem eius ignoraremus, tamen fratribus indicasse manifestum est.

8. Apud Iudeos quoque miro diuine dispensationis ordine, ut et nominis Theodori et officii mei in uno homine societas conueniret. Theodorus qui summus sacerdos perfidi populi erat, somnium quod uiderat, non solum Iudeis, sed etiam propinque cuidam matrifamilias primarie ipsius ciuitatis, multisque etiam aliis Christianis, ante non paruum quam adimpleretur tempus, his sermonibus propalauit. Eunti mihi, inquit, in synagogam, duodecim uiri manus obuias obtulerunt, dicentes: Quo uadis? Leo illic est. Cum ergo audito leonis nomine trepidare cepissem, locum tamen, dum fugam paro, unde introspiscerem, reperi, et uidi monachos illic mira suauitate psallentes. Maior mihi pauor illico adiectus est, et nisi in cuiusdam nomine Ruben ingressus fuissem domum, et inde ad matrem propinquam cursu precipiti conuolassem, nequaquam curam mortiferi terroris euasissem. Illa me exanimem sinu suo confouens, a discrimine pariter et a metu eripuit. Hoc eius somnium ualde clarum est, et interpretatione non indiget. Quis enim leo, nisi ille de tribu Iuda radix Dauid ? que propinqua illa, nisi de qua scriptum est, Una est propinqua mea ? Illud ergo solum uidebatur obscurum, quod in domum Ruben Iudei, a leone cum terreretur, ingressus est: quod quidem nobis postmodum ab ipso leone qui terruit, ut saluaret, euidentissime expositum est: quod dehinc suo explicabimus loco. Nunc autem cepte rei ordinem prosequar.

9. Ex Iammonensi ciuitate ad profectionem famulorum Christi multitudo conuenit, que in ipso oppido putabatur consistere; tantaque difficillimi itineris laborem alacritate confecit, ut triginta millia passuum iucundius transuolaret, quam si ad suburbanum aliquod amenissimum ad conuiuia epulaturi uocarentur. Igitur Magonam peruenimus. Statim missis clericis, aduentum meum Iudeis nuntiaui, et ut ad ecclesiam sanctam accedere dignarentur, poposci. Illi autem inopinatum nobis nuntium remittentes, mandauerunt ecclesiam sibi  ingredi die eadem non oportere: esse enim diem sabbati, cuius festiuitatem suis illi actibus corrupissent. Rursum ego  expetiui, ut me ad synagogam, si mallent, opperirentur; quandoquidem ingressus ecclesie pollutio uideretur: non utique eos a nobis in die festi sabbati ad opus seruile compelli; futurum autem honestissimum de lege conflictum, nec excitandas lites et fabulas esse miscendas; aut si non astute certamen fugerent, et simplicem afferrent excusationem, ostenderent preceptum, quo in eo die sermonem conferre prohibitum sit. Ad hec cum illi in omnibus contradictionem obstinatissimam retulissent, tandem illius leonis terrore compulsi, ad domum in quam hospitio accesseram, confluxerunt. Ibi ego: Queso, inquam, fratres, quare quasi aduersus latrones, presertim in ciuitate Romanis legibus subdita, aceruos saxorum omniaque armorum genera congregastis? Nos acquirere cupimus, uos perdere desideratis. Non est, quantum arbitror, equum ut tam uaria lite alterutrum laboremus: uos uero, ut uideo, sititis nostrum sanguinem, nos uero uestram salutem. Ad hec illi paululum territi, negauere factum; nostris affirmantibus ita se habere etiam cum iureiurando renitebantur. Tunc ego, ut nodum cepte contentionis abscinderem: Ubi res, inquam, oculis probari potest, iuratione quid opus est? Eamus igitur ad synagogam, et utrum pro uitio an ueritate uestra nitatur assertio, uobismetipsis testantibus comprobabitur.

10. Pergere igitur ad synagogam cepimus, et hymnum Christo per plateam ex multitudine letitie canebamus. Psalmus autem, quem mira iucunditate etiam a Iudeorum populis decantabatur, hic fuit: Periit memoria eorum cum strepitu, et Dominus in eternum permanet . Sed antequam ad synagogam perueniremus, quedam Iudee mulieres , audaciam presumentes, ut scilicet nostrorum lenitas incitaretur, lapides in nos ex superiore loco immanissimos iactare ceperunt: qui, mirum dictu, cum super confertissimam multitudinem grandinis instar descenderent, neminem nostrorum, non solum ictu, sed nec tactu quidem uexauere. Hic agnis suis leo ille terribilis mansuetudinem paululum abstulit: omnes siquidem, reclamantibus nobis, saxa corripiunt, et pastoris commonitione posthabita, cum unum potius consilium cunctis zelus potius Christi, quam ira suggereret, lupos cornibus impetendos censuerunt: quamuis hoc illius qui solus bonus pastor est, nutu factum esse nulli dubium sit. Denique ne cruentam gregi suo uideretur prestitisse uictoriam, nemo Iudeorum se contactum saltem fuisse, ne pro inuidia quidem, ut mos est, simulauit. Sane quoniam omnimodis debemus uitare mendacium, unus ex omni Christianorum numero inuentus est, qui cum Acham illi similis esse uellet, qui sub Iesu Naue de anathemate spolia concupiuit . Nam seruus cuiusdam Christiani solus, dum aliquid a synagoga diripere concupiscit, in lapidem offensionis incurrit. Quidam uero nostrorum, quasi aduersus Iudeum, lapidem iniecit; qui capiti eius illisus, ut capitis sui, id est Christi, meminisset, admonuit: quod uulnus licet periculosum fuerit, tamen et illum rapine sue confiteri concupiscentiam compulit, et cunctos ne similiter laberentur, presenti terruit ultione. Igitur postquam Iudeis cedentibus synagoga potiti sumus, nullus ex ea quidquam, non dico abstulit, sed nec cogitauit diripere. Omnia eius ornamenta, exceptis libris atque argento cum ipso pariete, ignis absumpsit. Libros sanctos, ne apud Iudeos iniuriam paterentur, sustulimus; argentum uero, ne uel de preda nostra, uel de suo dispendio quererentur, ipsis reddidimus. Euersa itaque cunctis Iudeis stupentibus synagoga, ad ecclesiam cum hymnis perreximus, et auctori uictorie nostre gratias referentes, effusis precibus poscebamus, ut uera perfidie antra Dominus expugnaret, et tenebrosorum pectorum infidelitas coargueretur a lumine.

11. Ruben quidam Iudeus a Domino, ut primogenitus omnium constitueretur, est electus. Nam clamore sanctissimo letificans corda multorum, absolui  se a uinculis Iudaice superstitionis deprecabatur: statimque primitiuus Iacob factus, signum salutare suscepit, et inde nostris lateribus atque consiliis inherens, obstinatissimam cunctorum duritiem nobiscum increpat. Triduum, ni fallor, emensum est, ex quo nostri in oratione, et Iudei in perfidia perstitere. Post hec uenit Theodorus, multitudinis sue agmine circumseptus, ad locum in quo soli synagoge parietes, qui post hec credentibus Iudeis sunt subuersi, superesse uidebantur: ad quem locum Christianorum pariter multitudo conuenit. Ibi Theodorus cum audacter de lege disserens, omnia que obiiciebantur irrideret atque peruerteret; populus christianus uidens quod uerbis superari non posset humanis, auxilium de celo implorauit. Omnes itaque pariter clamantes, cum summo unite uocis fragore dixerunt: Theodore, crede in Christum. Mira indulgentissimi Domini misericordia adhuc parua petebantur, et maiora concesserat, imo non mirum est de Omnipotente miraculum. Ipse etenim uirtutem clamoris huius in auribus Iudeorum commutauit, qui olim effecit, ut quatuor leprosi regis Syrie, qui Samariam obsederat, castris potirentur; et qui per Gedeon Madianitarum agmina conturbauit, deditque trecentis eius uiris ingentem sine labore uictoriam, efficiens per terrorem, ut mutuis hostium multitudo uulneribus prosterneretur. Ita et nunc ista uox longe aliter a circumstantibus Iudeis suscepta est, quam a nostris immittebatur. Omnes enim putauerunt dictum, Theodorus credidit. Itaque existimantes principem perfidie sue ad Christi fidem fuisse conuersum, cuncti pariter trepidi, ubi timor non erat, terrebantur: mulieres eorum sparsis crinibus occurrentes cum ferali ululatu nomen Theodori repetitis uocibus accusabant, dicentes: O Theodore, quid fecisti? uir autem, alii ad deuios saltus et fixuras [1 1Kb] montium confugere, alii per ipsius oppidi angiportus discurrebant, locum in quo delitescerent, inuenire cupientes.

12. Ipse Theodorus stupore perculsus diuinam sententiam in plebe sua cernebat impleri, Fugit impius nemine persequente : sed tamen non nemine; persequebatur enim eos ille leo terribilis, qui de synagoge loco, sicut Theodoro fuerat reuelatum, per monachos rugitum emiserat, quo resistentes tremefecit inimicos. Stabat igitur Theodorus in loco prorsus eodem, quo ei pridem per somnium terror fuerat leonis iniectus: et cum causanctante trepidationis inquireret, et nomen solummodo nostri leonis audiret, nullam illic, sicut ferebatur, feritatem uidens, tantum psallentes monachos intuebatur, et ab omni suorum multitudine destitutus, atque elabi parans, etiam ipse pedum uiam prospiciebat: quem cum horribili formidine apprehensum, non solum colore uultus, uerum etiam uocis officio destitutum Ruben ille sanctissimus aspexisset, propere accedit, et trementem blando sermone compellans, ad Christi fidem cohortabatur; atque ingerens ei, pro suffragio metus, sue credulitatis exemplum, domus figure, ad quam pauore leonis confugeret, quodammodo satisfacere uidebatur. uerum, ut et nos fideliter uniuersa narremus, et uos qui non eloquii ornatum, sed ueritatem queritis, libentius audiatis, ipsius Ruben uerba inserens, nichil ex simplicitate dictorum eius subtraham. Aiebat enim: Quid times, domine Theodore? Si uis certe securus et honoratus et diues esse, in Christum crede, sicut et ego credidi. Modo tu stas, et ego cum episcopis sedeo: si tu credideris, et tu sedebis, et ego ante te stabo. Hos sermones Theodorus alta mente suscipiens, ad nos ait: Faciam quod uultis; tenete, inquit, promissionem hanc; sed permittite mihi, ut prius alloquar plebem meam, ut maiorem conuersionis mee etiam ex reliquis possim habere mercedem. Hec eius sponsio  cum inexistimabili cunctorem existimatione suscepta est: alii in eum amabiliter irruentes, os ipsius et colla mulcebant, alii eum ulnis mollibus amplectebantur, alii autem dexteram dextere adiungere, et sermonem conserere gestiebant. Perrexit igitur Theodorus ad atrium suum quolibet officio nostrorum letus, tamen anxietate non penitus carens. Nam licet in domum Ruben per promissionem suam iam ueniretur, ingressus tamen et tunc trepidus erat; quia nondum ad propinquam uenerat, que eum post triduum materno suscepit sinu, et ab omni perturbatione trepidationis absoluit. Nos autem ad ecclesiam cum hymnis ex more perreximus. Benedictus est Pater misericordiarum et Deus totius consolationis, qui dedit capiti nostro aquam et oculis nostris fontem lacrymarum, ut ploraremus uulneratos populi nostri. Peractis siquidem mysteriis ecclesiam egressi, non minimam in occursum nostrum Iudeorum multitudinem conuenisse inspeximus. Omnes unanimiter deprecabantur, ut Christi characterem a me, licet indigno pastore, susciperent. Reuersi itaque ad ecclesiam, et toto corde Domino gratias referentes, illico in frontibus eorum signum salutis impinximus. Que autem cum his qui ad siluas, siue ad antra confugerant, Christi uirtute gesta sint, que lingua effabitur? presertim cum unusquisque eorum propriam conuersionis sue habeat historiam. Sicut itaque impossibile nobis est omnia dicere; sic ingratum cuncta preterire. Quapropter unum Christi miraculum, quod tum a fidelibus probatissimisque uiris comperimus, precibus uestris adiutus euoluam.

13. Duo quidam primarii Iudeorum, Meletius, Theodori frater, et Innocentius, qui Hispaniarum cladem nuper effugiens, cum famulis suis ad hanc insuram uenerat: sicut nunc ipsi etiam cum sacramentorum terribili interpositione confirmant, ad unam speluncam, uel potius rupem conuenerunt, associando se duobus quibusdam Iudeis humili loco ortis, qui istos communis fuge principes legerant. Igitur cum in loco eorum trepidi anhelantesque paululum resedissent; duos illos, qui etate alacres et audaces erant, explorandi gratia ad oppidum remittentes, soli derelicti sunt ibi. Tunc prior Meletius: Quid est, inquit, frater, quod uerbum, sicut docet religio nostra, blasphemum auellere a corde meo nequeo? Ex quo enim fratrem meum conuersum fuisse Christianorum populus inclamauit, nichil aliud mihi in corde suggeritur, nisi hoc uerbum mihi usque ad hunc diem penitus ignoratum: Christe, in nomine tuo. Quanto magis pulsare hoc ab animo meo nitor, tanto uiolentius tenaciusque inherescit. Ad hec Innocentius: Non, inquit, frustra hic sermo, quem cor tuum, ut apud cunctos probatissimum est, antea nec cogitauit, nec unquam protulit, hic presertim menti tue, ut asseris, tam uiolenter insertus est: hoc ex Deo esse arbitror. uerumtamen elabora, obsecro, et fabulis his declinatis, interpellationem moleste cogitationis expelle. Tunc Meletius ita obstrepere et confusis clamoribus personare cepit, ut eum cum sua mente luctari, non solum nutibus uultus, sed etiam totius corporis indicio Innocentius cerneret. Quod posteaquam ne parum quidem proficere intellexit, et adiecit etiam illud, ut uerba quedam profana et turpia loqueretur, et nunc naribus corrugatis erem sorbens inhonestos strepitus promeret, nunc fetidis risibus cachinnaretur; sed hec ab animo eius nomen Christi exstinguere nequiuit insania, quia iam cunctas eius medullas sanitatis ignis peruaserat: Quid ergo, inquit, Innocenti frater, in contrarium uerba ista uertuntur? Abolitionem mihi nominis Christi nec scurrilitate uerborum, nec ipsis possum obsceni sonitus extorquere blasphemiis: aliud siquidem mihi reddi sentio, quod cordis mei auribus, quas frustra obstruere nitor, Christi nomen ingerere incessabili clamore non desinit. His Meletii uerbis talia Innocentius retulit: Fratrem meum Theodorum doctrina, honore et etate maiorem, ad Christi fidem conuersum his auribus audientibus plebs christiana  testata est; poteritne fieri, ut etiam tu, germani constrictus exemplo, religionem iudaicam deseras? Quid ergo in hac terribili solitudine diutius tempus terimus? Quamdiu etiam inopia uictus laborare poterimus? Quid cause est, ut fame tabescamus, arescamus siti, obrigescamus algore? ad postremum, quod iam patimur, nostre huius solitudinis horribili teneamur silentio? Numquid latronum uincula, numquid barbarorum gladios fugimus; numquid sanguinem nostrum plebs tanta misericors, quam pro nobis flere conspeximus, concupiscit? Recordemur, obsecro, quem unquam leserit ui nostrorum, uel saltem irrogauerit iniuriam. Reuertamur ad innoxios, quos in nullo lesimus inimicos; et quod Deo placuerit, fiat. Ad hec Meletius: Ego te, inquit, Innocenti frater, quem non solum latinis, sed etiam grecis litteris eruditum scio, et legem iugiter meditari, oblitum reor, quod per Ezechielem prophetam Dominus ait.: Anima que peccauerit, ipsa morietur . Si enim legisti hoc, cur me fratris mei Theodori exemplo attrahi posse ad fidem Christi existimas? Habet ille animam suam, ita et peccatum suum: quod quidem peccatum mihi, si Dominum Deum non relinquo, non nocebit. Testor autem illum qui eduxit patres nostros de terra Aegypti, me, si hiemis uiolentia non obesset, abrepto quocumque nauigio ad quaslibet terras solum uelle migrare: nec me possessionum amor, nec affectuum caritas detineret, quorum facilis mihi iactura est; tantum ne Deum patrum meorum negare compellar. Quod autem consilio inutili ad ciuitatem remeandum decernis; miror te, prudentissimum uirum, non animo preuidere quid de nobis futurum censeas, si Theodorus, columna synagoge nostre, in quo omnem fiduciam reponebamus. apostatare compulsus est. Hoc ergo sanius est, ut eamus ad agrum meum, nec nos ultra Christianorum oculis ingeramus. Possumus enim illic interim delitescere, donec opportuno tempore ad peregrina emigremus. Quandoquidem in hac insula ita apud cunctos odium nostre religionis increuit, ut qui patriam non reliquerit, fidem patrum tenere non possit. Cur itaque non uoluntarium suscipiamus exsilium, ad quod, sicut res indicat, odiis ciuium, etiamsi nolumus, destinandi sumus? Hoc igitur consilio utriusque sententia confirmata, laborem destinati itineris arripiunt. Sed dum per angustissimum ingrediuntur callem, cogitationum tenebris lucem occecantibus oculorum, ipsum quem inscii sequebantur, tramitem perdiderunt, et in locis desertis atque inuiis remansere. Cum autem scinderentur sentibus ac uepribus lacerarentur, postquam corpus suum longis fedauere uulneribus, ad tantam primo quidem anxietatem, deinde etiam ad desperationem atque formidinem uenere, ut compellerentur fateri, se ea iudicio Dei iusto ob incredulitatem perpeti. Igitur nomen Christi, quod ante se ultro ingerens repellebant, laceratis iam cruribus, inuocantes, semitam que eos contra uoluntatem ac propositum suum ad oppidum retraxit, corripuerunt. Sed cum ad ciuitatem inuiti ac trepidi peruenissent, curiosius omnia percunctantes, audierunt Theodorum etiam nunc Iudeum esse, nec ullam, sicut existimauerant, populi Christiani pertulisse uiolentiam. Stupentes autem, et quod ipsis acciderat non credentes, ad domum Theodori iter dirigunt: ubi cum eos iam pene exacto prandio ille excepisset, illico inquirit causam, cur a se et a ciuitate abscessissent; uniuersumque ordinem geste rei, magis cum risu, quam cum admiratione cognoscit.

14. Post triduum Theodorus, cum concionari ad plebem suam, eosque ad fidem Christi prouocare disponeret, ultro se offerentium ad confessionem Iudeorum etiam seditionem pertulit. Nemo enim eorum ferme erat, qui non se palam sensisse Christi potentiam contestaretur. Nam primo in concilio eorum adolescens quidam, ipsius Theodori consobrinus, nomine Galileus ,  cum ingenti inuidia proclamare hoc cepit: Contestor, inquit, uos omnes me Iudeorum esse non posse in possessione; siquidem in ea Christianos consortes habeo, quorum odiis, si in Iudaismo perseuerare uoluero, forsitan perimendus sum. Ego igitur uite mee periculo consulens, ad ecclesiam iam pergam, ut necem que mihi paratur effugiam. Hec Galileus, cum ad tempus fuge se pararet, quasi ut causas conuersionis sue reddidisse uideretur, de futuri seculi morte tunc nichil cogitans, ueritatem inscius loquebatur. Huic sermoni pene preteriens uir honestus, et non solum inter Iudeos, uerum etiam in ciuitate usque adeo precipuus, ut etiam nunc defensor ciuitatis electus sit, Cecilianus, uera Galileum dicere, seque similem habere causam, similia formidare attestabatur. Quibus uerbis tantam supra memorato iuueni adiecit confidentiam, ut in conspectu omnium cursu rapidissimo ad percipiendum fidei brauium ad Galilei nostri conuolaret auxilium, et ab humilitate nostra, ut eius deinde nomine censeretur, expeteret. Cecilianus autem cum esset Iudeorum pater, habito cum Florino, fratre suo, eque Iudeorum patre seniore, consilio, huiusmodi, sicut agnouimus, uerbis synagogam adorsus est: Ego, inquit, cum sim in honore synagoge post Theodorum primus, non sicut iuuenis Galileus, cunctos quasi trepidus consulo, contestorque; sed potius adhortor atque commoneo, denuntians ut errore praui itineris derelicto, si fieri potest, omnes pariter ad fidem ecclesiasticam concurramus. Quod si uos ad Christum tanta uirtus non attrahit; ego certe et Florinus frater meus, sicut recusantibus uobis tantam salutem uim inferre non possumus, ita nos cum uniuersa domo nostra religionis huius, quam astruere non ualemus, ludibria deserentes, Christianorum numero fideique sociabimur: qui nunquam utique innumerabilibus Scripturarum testimoniis, non solum te, frater Theodore, qui peritior reliquis uideris, sed etiam cunctos conuincerent, nisi ueritatem, que uinci non potest, sectarentur. Tali Cecilianum sensu plebem suam affatum comperimus, multosque Iudeorum eadem die ad fidem Christi cum ipso concurrentes cum ineffabili exsultatione suscepimus.

15. Prodigia sane que de celo tunc facta sunt, sicut eloqui digne non ualeam, silere non audeo. Hora circiter septima Missam dominicam solemniter cepimus celebrare. Nam dum nos aduenientes ad Christi fidem Iudeos uel exhortamur, uel adnotamus , populus autem tanti gaudii epulis saginatus carnalium non meminisset escarum, pars diei maior excurrerat. Cum igitur in ecclesia, que paululum a ciuitate sequestri in loco sita est, in qua sancti martyris Stephani nuper recondite reliquie conquiescunt, nobiscum pariter plebs uniuersa Missam opperiebatur; duo quidem monachi, quos Dominus testes suorum miraculorum preelegit, in campo qui ante fores ecclesie protenditur, in herbis accubabant. uir autem honoratus, Iulius nomine, cum alio quodam de ciuitate ecclesiam petens, cum per ipsos preterire cepisset, respondente uno ex monachis, uiso mirabili signo conturbatus, confusum emisit clamorem; conuersusque ad se, protensa manu, que uerbo explicare non poterat, quid uideret ostendit. Erat globus quidam candidissimi luminis, proceritate sui staturam quasi hominis adequans, instar uasculorum que uulgo orce appellantur; tante uero claritatis et fulgoris, ut uisum fuit, quod fratri qui id prior notauit, sicut ipso referente cognouimus, sol decidere uideretur. Hoc sicut istis uisum est, quasi trans basilicam, in qua uniuersus nobiscum populus consederat, lento lapsu demittebatur: uerum ita propinquum putauere, ut se idem frater stupore percitus cursu preriperet, existimans id post basilicam decidisse. Sed ab illo retractus fratre gressum inhibuit: ille enim ita quidem etiam sibi uisum, tamen longius fuisse, non quasi certus, sed ut estimans astruebat. Mulieres autem quedam tunc Iudee,  inter quas matrona Meletii illius, cuius supra mentio habita est, de cenaculo perspicientes ita sibi idipsum uisum affirmabant, quasi supra basilicam decidisset. uerum hoc utrum angelus, an ipse Stephanus, quod uisum est, fuerit, incertum est. Eadem diei hora circiter quarta, id est, paulo ante quam hoc signum demonstraretur, grando minutissima, quam incole insule illius gentili sermone albigistinum uocant, non usquequaque copiosa defluxit. Hec, cum odor ex ea mellis fragrare cepisset, a multis quos per uiam uerberauerat degustata, dulcior melle comperta est. Multi itaque sapientes, cum eadem die filios Isrel ab Aegypto perfidie sue [1 1Kb] atque a seruitute egressos uiderent, hec que facta sunt, signis illis que in Exodo legimus comparabant, ut huic populo, qui Deum credulo corde intuens uerum etiam Isrelis nomen meruit, manna crederent innouari . Columnam quoque ignis, que patres in eremo precedebat , ut etiam filiis a uera Aegypto atque fornace, sicut scriptum est, ferrea egressis , ducatum preberet ad uitam, ostensam fuisse existimarunt. Et re uera, sicut lectione Exodi attestatur, similitudo signorum minime discrepat. Nam et illud quod niuem fuisse credidimus, semen coriandri minuti adequabat, mellis saporem ferebat; et hoc quod apparuit, columne ignee speciem habuisse manifestum est. Utrumque autem signum etiam Iammone consistentibus fratribus reuelatum fuisse cognoscimus. Nam et pluuiam mellis multi, quibus intellectus requirendi et pergustus agnoscendi datus est, probauere: et columna candidissimi illius luminis multorum, quos dignos Dominus iudicauit, se ingessit aspectibus. Unde intelligi datur, Iudeos per uniuersum orbem fidei lumine uisitandos: quoniam quidem nobis, qui in hac insula atque in hoc paruulo, ut ita dixerim, orbe consistimus, tantus celestis gratie splendor illuxit, ut usque ad extremos terre uestre terminos signorum uisio perueniret.

16. Sequenti igitur die summa omnium exspectatio, ut Theodorus sponsioni sue satisfaceret, admonebat: qui cum iustis, quantum uidebatur, allegationibus cunctorum uota crederet differenda, dicens matronam prius suam, quam in Maioricensi reliquisset insula, huc se uelle deducere; ne forte, si absque consensu suo uirum suum conuersum fuisse agnouisset, sicut solet, pertinax perfidia esset; persuasione matris precipue sue, que adhuc supererat, et consiliis dementata, et a coniugio uiri religione discederet. Cum hec Theodorus Christianis iam acquiescentibus propalasset; Iudeis, qui conuersi fuerant, acerrima commotione resistentibus, amputata dilationis mora, ad matris propinque sinum festinus ipse, ut in somnis uiderat, conuolauit. Post quem omnis, tanquam remoto obice, ad ecclesiam synagoga confluxit. Mirum dictu, inueterati illius legis doctores, sine ulla altercatione uerborum, sine ullo Scripturarum certamine crediderunt: tantum percunctati, an uellent fidem Christi suscipere, credere se in Christo et Christianos fieri cupere profitebantur. Centum quidam et duos, ut asserunt, etatis atque perfidie sue habens annos, sine trium commutatione uerborum, spe future uite alacer decrepitus, optare se ut in fine temporum suorum per fidem Christi ad spiritualem reuerteretur infantiam, nobisque putrefacta iam senio membra, ut quantocius per Baptismum regeneraretur, ingessit.

17. Fuerunt quidam Iudei, qui pretereuntes illuc appulsi, opportunitatem temporis atque uentorum aucupabantur: qui nauigandi concessa opportunitate credere maluerunt. Tres igitur tantum feminas, sed nobilissimas Iudeorum, ad uirtutis sue gloriam dilatandam in duritie perfidie sue Christus permanere aliquantulum passus est. Artemisia siquidem, Lectorii, qui nuper hanc prouinciam rexit, et nunc Comes esse dicitur, filia, coniugis Meletii conuersione commota,  cum una ferme amica et nutrice et paucis ancillis domum uiri sui deserens, ad quamdam speluncam, licet in uinea, tamen remotiore paululum loco sita, oblita feminee infirmitatis euasit. Erat in ea paruum nouumque torcular, lacusque nouus factus figuram quodammodo gerere credentis populi uidebatur. Non enim istos sicut utres ueteres, sed sicut nouos lacus mustum noui Testamenti recepisse, et credimus et uidemus. In eo igitur loco cum per biduum matrona a uiro suo offensa inexorabilis permansisset; ut primum tertia dies illuxit, famule aquam haurire imperauit: quam cum odore et sapore mellis dulcedinem referre sensisset, primo quidem ministre succensere cepit, et cur in eodem urceo mel iniecisset, indignans inquirebat. Postquam autem, ut quasi negantem conuinceret, ad lacum pergit; de quo paululum concauis manibus hauriens, reperit aquam, qua per biduum usa fuerat, in mellis suauissimi uersam dulcedinem. Aduocans itaque cunctas que aderant, ut gustarent rogat, ne forte fallax sapor in faucibus tantum ipsius suauitatem mentiretur. Omnes gustantes mira oblectatione affecte sunt, ut non aquam mellis sapore delibutam, sed mel sincerissimum, solum aque similitudinem censerent. Stupore igitur percite, dum ad ciuitatem reuerti parant, curiosius agentes, etiam rorem qui in herbis plurimis erat, degustatum similem repererunt. Pergens itaque ad ciuitatem matrona memorata, hec marito detulit, et per eum omnibus indicauit, statimque ad Christi fidem sine reluctatione consensit. uerum eadem die qua Meletii uxor amaritudinem incredulitatis abiicere ex melle compulsa est, eadem, inquam, die qua memorata filia Isrel quasi in deserto posita illum antiquum Mara lacum iniecto crucis ligno obdulcescere persensit , ita mirifico uereque celesti omnis ecclesia odore fragrauit, ut presentiam Spiritus sancti, quam et ante iam aliquoties, sed paucissimi senseramus, fraternitas pene uniuersa sentiret: et mirum cunctis illud fuit, quod per eosdem dies, serena propemodum iugiter permanente, creberrimi imbres demittebantur, et paulatim uenientes ad fidem Christi Iudeos pluuia precedebat: ita ut hoc animaduertentes, uulgo inter nos et quasi ioculariter diceremus: Ecce iam pluit, scitote quoscumque Iudeos ad Christi fidem accessuros. Mirum dictu, frequenter dum adhuc talia loqueremur, a quibusdam Iudeis fidei ianua pulsabatur: nec immerito, sicut scriptum est, Pluuiam uoluntariam segregabit hereditati sue Dominus . Desuper erant femine, que in odorem unguentorum Christi currere recusabant.

18. Innocentii illius, cuius supra fecimus mentionem, matrona cum prole sua, uenerabilis, sicut fama est, uidua, illico ut Innocentium, sororis coniugem, conuersum esse conspexit, nauim conscendit, non solum permittentibus, sed etiam suadentibus nobis; quia ad fidem Christi nec uerbis, nec miraculis flecterentur. Uxor autem Innocentii per quatuor fere dies uerbum salutis, quod ingerebamus, obduratis auribus recipiebat. Hec cum omnem respuens medicinam, insanabili incredulitatis ualetudine opprimeretur, nullisque Innocentii coniugis uel minis, uel precibus, uel lacrymis moueri posset; uniuersa, Innocentio rogante, ad domum in qua habitabat, fraternitatis multitudo conuenit, habens magnum dolorem animi, quod tante letitie plenitudini una mulier obsisteret, quia iam soror eius manifeste putabatur. Cum igitur diu cassa uerba surdis auribus ingerentes nichil profecissemus,  ad cognitum orationis presidium conuolauimus, precesque quas humana repellebat impietas, ad celestem misericordiam uertimus: itaque usque in horam tertiam ferme hymnorum et orationum preliis aduersus Amalec, hostem Iesu, ducis nostri, sudauit exercitus . Inde cum iam pene, quod fatendum est, desperantes abscessionem moliremur, resumptis rursum uiribus orationem cunctis indiximus, soloque strati diu fleuimus; et cum in consummatione orationis Amen populus acclamasset, et illa credere se et Christianam fieri uelle subiunxit. Nos itaque, hac etiam a diaboli laqueis eruta, leti ad habitacula nostra perreximus.

19. Sequenti, id est octaua demum die, qua ueneramus Iammona, remeare statuimus, optima preclare uictorie gaudia reportantes. Sed cum iam in procinctu itineris constituti, ciuitate digrederemur, Dominus populo suo, quasi pro uiatico, gaudium quod solum deesse uidebatur, adiecit. Affinis siquidem Innocentii illa uidua de pelago reducta est, que subito se meis genibus aduoluens, fidei nostre auxilium cum lacrymis deprecabatur. Cui ego: Cur, inquam, mulier tanta animi leuitate fratres tuos deserere uoluisti? Ad hec illa: Et Iona, inquit, propheta a facie Domini fugere uoluit, et tamen uoluntatem Dei, licet inuitus, impleuit . Suscipe ergo tu non solum me, sed et istas orphanas, et Christo eas nutri. Et hoc miserabiliter acclamans, duas filias suas paruulas mihi cum fletibus ingerebat. Quis non pre gaudio fleuit? cui non extorsit lacrymas letitie magnitudo? Suscepi plane ouem, quam ex omni numero solam errasse putabamus; eamque cum gemino fetu ad Christi ouilia reuocaui.

20. Sane per hos octo, quibus hec gesta sunt, dies, ante initium Quadragesime, Pasche a nobis celebrata est festiuitas: quingentas siquidem et quadraginta animas ad Ecclesiam constat adiectas. Inane autem et superuacaneum non reor, ut, cum multa propter infinitam copiam pretermisero, in fine commemorem, neminem ex tanta Iammonensis populi multitudine, qui per triginta millia passuum ante tot dies uenerat, aut curam domus sue, aut prouisionem substantie, aut desiderii affectum huic operi pretulisse. Illud magis mirum magisque gaudendum est, quod ipsam Iudaiee plebis terram diu inertem, nunc autem recisis incredulitatis uepribus et recepto uerbi semine multiplicem fructum iustitie germinare conspicimus; ita ut nobis in spe tantorum noualium gaudeamus, unde insignem perfidie eruimus siluam, illic fertilissima fidei opera pullulare. Primum enim ipsa synagoge fundamenta euertere, deinde ad nouam basilicam construendam non solum impendia conferunt, sed etiam humeris saxa comportant.

21. Hec Beatitudo uestra die quarto nonarum februalium uirtute Domini nostri Iesu Christi arrepta, octo diebus ab eodem consummata esse cognoscat, post consulatum domini Honorii undecimum, et Constantio iterum uictore. Quamobrem si indigni et peccatoris uerbum dignanter admittitis, zelum Christi ad uersum Iudeos, sed propter Deum eorumdemque perpetuam salutem, suscipite. Forsitan enim iam illud predictum ab Apostolo uenit tempus, ut plenitudine gentium ingressa omnis Isrel saluus fiat . Et fortasse hanc ab extremo terre scintillam uoluit Dominus excitari, ut uniuersus orbis terrarum caritatis flagret incendio.





DE MIRACULIS SANCTI STEPHANI PROTOMARTYRIS Libri duo. 





ADMONITIO IN SUBSEQUENTES LIBROS.

Incerti auctoris sunt de Miraculis sancti Stephani martyris libri duo, neque Euodii episcopi Uzalensis nomen, cui inscripti a Louaniensibus fuerunt, preferebant in ante edito Ioannis Ulimmerii codice, neque in uetere libro Floriacensi. Euodii iussu compositos testatur auctor in prologo, seque etiam ipse ab eodem Euodio  episcopo diuersum indicat in sexto ac decimo tertio capite libri primi et in fine libri secundi. Proinde in argumento quod libro primo a scriptore prefigitur, quando miracula hec dicuntur mandata quoque notitie fidelium ab Euodio in Ecclesia Uzali; his uerbis non auctor scriptorque operis, sed suasor et approbator qui scribi legique iusserit, Euodius significatur. Nescimus autem an opus istud habuerit pre oculis Augustinus, quando descriptum hic in libri primi fine miraculum narraturus in Sermone 323, n. 3, dicebat: Apud Uzalim, ubi est episcopus frater meus Euodius, quanta miracula ibi fiant querite, et inuenietis. Pretermissis autem aliis, indico uobis unum quod ibi factum est, ut uideatis quanta sit ibi presentia maiestatis.



LIBER PRIMUS. Textus diuinorum operum, que ostensa sunt per beati protomartyris Stephani uenerabile meritum, mandata quoque notitie fidelium ab Euodio in Ecclesia Uzali, cuius urbis pontificatum administrabat sacerdos dignissimus; Aurelio tunc temporis Augustino apud Hipponem dominice sationis dispensatore constituto.



PROLOGUS.


Quoniam sanctus Raphel angelus nos adhortari dignatur, ut opera Dei non tam in abscondito collocemus, quam potius pro Dei gloria in aperto pandamus, monens et dicens, Sacramentum regis bonum est abscondere, opera autem Dei reuelare et confiteri honorificum est ; quia sicut cognitis fidem non adhibere infidelitatis est, ita inuidentie est in edificationem aliorum nolle cognita predicare: propterea, beatissime papa Euodi, iussis Paternitatis tue studiose obtemperare curaui, non tam fisus uiribus meis, quam adiutus gratia Dei et sanctis orationibus tuis; ut ea que per patronum nostrum Stephanum primum martyrem suum operatus est apud nos Christus, et adhuc operari dignatur, non maliuola taciturnitate supprimere, quo ceteri fraudarentur; sed magis pia deuotione narrare, quo Amici Dei gloria fraternis auribus intimetur: nec ingenio et lingua aliqua quasi exaggerare preualentes; sed ipsarum rerum ueritatem, prout Deus donauerit, fideliter explicare cupientes, ut ipsa nostra narratio non tam uerborum pompam audeat querere, sed potius mendaciorum fucum studeat declinare; ita ut ubicumque res postulauerit, ipsorum quoque hominum uerba, sicut ab eis dicta sunt, simpliciter ponere non debeamus erubescere. Magis enim placent bonis ac religiosis quecumque dicuntur uera, etiam uitiosis uerbis, quam falsa politis et ornatis uerbis. Sane non ob hoc nos quispiam arbitretur uoluisse ista narrare, quasi aliquid nos glorie beato Martyri uideamur prestare: quandoquidem illi nec tacendo demere, nec loquendo quidquam possumus conferre. Ipsa quippe uirtutum miracula nullo humane lingue preconio indigent; iam ubique personantem exserunt tubam: sed tantum nostram deuotionem ad fratrum edificationem pro recipienda obedientie mercede cum humilitate uolumus demonstrare, metuentes quoque quod ab ipso Domino legimus terribiliter dictum esse, Si uos tacebitis, lapides clamabunt . Queso autem uos omnes, quotquot hec audire uel legere pie ac religiose uolueritis, ut huius peccatoris ultimi, qui hoc in nomine Domini scripsi, semper in sanctis orationibus uestris meminisse dignemini: et si quid a nobis rusticiter profertur, non indignemini; sed tantum, quia ueraciter dicitur, delectemini.



CAPUT PRIMUM.---De ampulla sanguinis famule Dei per somnium ostensa.

Cum igitur adhuc nullus saltem rumor esse potuisset,  quo ad nos indignos Domini sancti Stephani, in martyrio primi confessoris Christi, reliquie uenture essent : ecce ex anteriori tempore cepit idem gloriosus quibusdam apud nos sanctis animis se ipsum reuelare. Nam cum quodam loco uel die sermo supradictarum reliquiarum ab his seruis Dei fieret, qui easdem sibimet de Orientis partibus missas nobis nescientibus habebant, adfuit in sermone quedam etiam mulier, sacra famula Dei; que ubi hoc audiuit, ut euenire assolet, non facile credidit, et apud semetipsam tacite dicere cepit: Et quis scit si uere martyrum sunt reliquie? Statim autem sequenti nocte per somnium ampulla quedam eidem demonstratur intra se habens sanguinis quamdam aspersionem et aristarum quasi ossium significationem: quam presbyter quidam manu tenens germano eius monacho illa presente locutus est dicens: uis scire quomodo martyrum probentur reliquie? Quo dicto ampullam eius ori iniecit, et mox flamma ignis [1 1Kb] per aures eius atque oculos euomi cepit. Hoc quomodo res ipsa manifestata sit dignanter accipite. Ampullam sicut oculis suis uidit ancilla Dei in somnii reuelatione, sic inter manus suas accepit postea sacerdos Dei in ipsius rei manifestatione; et quod illa quamdam dubitationem prius in se habuit, eamdem nunc in quibusdam res ipsa declarauit. Quod deinde ignis per ampullam aures atque oculos comprehendit, quid aliud tunc presignauit, nisi quod predicatio sanctarum reliquiarum perueniens ad os monachorum, unum corpus Ecclesie per auditum atque uisum claritatis Dei igne succendit, ut omnes merito dicerent, Sicut audiuimus, ita et uidimus ? Nec quod ille presbyter apparuit, qui ad os monachi ampullam applicuit, que ignem emisit, inane fuit. Is enim erat qui nuper ex Oriente rediens, et de sanctis reliquiis quas illic uiderat, in ore seruorum Dei uerbum ponens, quasi ampullam admouit, et sancto igne succendit. Sed iam uellem ad euidentiora et manifestiora patroni Stephani transire miracula, nisi ad rem pertinere existimarem, alteram adhuc Sanctitati uestre proferre uisionem. Quam peto ut patienter, et sicut arbitror, non infructuose, audire dignemini.



CAPUT II.---Ubi uirgini sanctus Stephanus apparuit.

Alia autem uirgo sacra ad locum antiquorum martyrum  in suburbio ciuitatis constitutorum, qui Felix et Gennadius nuncupantur, uidebatur sibi iter facere per somnium, non ea uia qua de ciuitate compendio pergi assolet, sed aliquantulum deuia et flexuosa. Per hanc uidet aduentare innumeros populos gaudentes sane atque psallentes, et cereos et luminaria cum grandi celebritate gestantes, et quasi quemdam candidatum paruulum comitantes, eique iteratis uocibus inclamantes: Confessor Christi, confessor Christi. Quem cum ad ecclesiam perduxissent, atque supra pulpitum eleuassent, uidet eumdem paruulum subito manus extendisse, et ore proximo populis dixisse: Ecce habetis martyrem. Mirabile dictu est, quanta huius quoque uisionis ueritas consecuta est: nec immerito olim per prophetam diuina uoce predictum est: Ecce dies ueniunt, dicit Dominus, et dabo de Spiritu meo super omnem carnem, et prophetabunt filii uestri et filie uestre, et iuuenes uisiones uidebunt, et senes somnia somniabunt: et super seruos meos et ancillas meas effundam de Spiritu meo: et dabo signa in celo sursum et in terra deorsum . Unde etiam stella ad locum supradictorum martyrum, ab his qui tunc in agro fuerunt, occurrisse refertur. Nam si placet, secunde uisionis fructum incipiamus ostendere. Igitur post quadraginta ferme dies ex quo ista reuelata sunt, in loco memoratorum martyrum nostrorum, quo illa pergentem se uiderat, susceptis ibi reliquiis, atque sacramentis fidelium celebratis, exinde cantantes atque psallentes cum immense multitudinis choris ad ciuitatem regredi cepimus, per illam uero uiam que puelle monstrata est, portabantur sancti episcopi gremio residentis uehiculo sancte reliquie, uelut ille paruulus candidatus qui ab illa fuerat uisus. In sui quippe corporis portione paruulus ille cognoscitur confessor Christi. Dubitas an martyr paruulus sit? nonne propter innocentiam infantulus, propter humilitatem pusillus est? Ipse denique hymnus qui ore uniuersi populi cantabatur, id est, Benedictus qui uenit in nomine Domini , quid aliud, dum repetita uoce cantaretur, significasse intelligitur, nisi quod illa audiente dicebatur, Confessor Christi, confessor Christi? Iam uero sicut ostensum erat puelle, ita cereis luminaribusque fulgebant. Eamdem quoque, quam illa per uisionem uiderat, nos etiam intrauimus ecclesiam. Unum aliquid ultimum de omni uisione iam restat, quod puella confessorem illum in pulpitum leuatum esse conspexerat, et extensis manibus dicentem populis audierat, Ecce habetis martyrem. Hoc quoque qualiter impletum sit diuina procuratione ad tempus dignamini accipere. Eodem namque die in quo ingresse sunt ecclesiam beati Stephani reliquie, in ipso principio canonicarum lectionum, epistola ad nos quoque delata cuiusdam sancti episcopi, Seueri nomine, Minoricensis insule, de pulpito in aures Ecclesie cum ingenti fauore recitata est: que continebat gloriosi Stephani uirtutes, quas in insula memorata per presentiam reliquiarum suarum in salutem omnium illic credentium perfecerat Iudeorum. Unde ex hac recitatione talium factorum suorum tanquam extensione manuum suarum acclamantibus et exsultantibus fidelibus ipse dicere uideretur, Ecce habetis martyrem. uerum hec dicta sint, ut commendare fratribus aliquo modo possemus, quam non utcumque et temere, sed diuina dignatione ad nos quantumlibet homines peccatores, sancti Stephani reliquie uideantur peruenisse.



CAPUT III.---De muliere ceca, que pallam cum reliquiis contigit, et uisum recepit.

Nunc ergo, sicut promisimus, ad notiora miracula ueniamus. Cum igitur eiusdem diei uespere in loco abside super cathedram uelatam essent reliquie constitute, mulier quedam nomine Hilara, oculis capta, ciuibus nota panaria, excitata tante glorie Martyris fide, et nulla incredulitatis fluctuans dubitatione : hec itaque in fide roborata, et in spe percipiendi luminis confirmata, ac diuine gratie amore inflammata, ad locum ubi erant reliquie, quo ipsa per se impedientibus carnis oculis corpore appropinquare non poterat, sed lucentibus oculis cordis spiritu iam peruenerat; rogauit quamdam feminam religiosam, ut sibi manum daret, et se illuc duceret, unde lucem se recepturam esse confideret. Quo cum aliene manus auxilio deducta fuisset, pallam super reliquias positam manu errabunda comprehendit, statimque suis utrisque luminibus applicauit; atque exinde nondum quidem corpore illuminata, sed iam luce fidei irradiata discessit. Nam gloriosi Martyris nomen nunc ore, nunc corde precando, etiam Christum Dominum non reticebat. Que cum domum suam fuisset reducta, intra ipsos quoque domesticos parietes ad euincendas cecitatis tenebras, quasi aduersus Amalec hostem Iesu [1 1Kb] , continuata oratione pugnabat . Parum aliquid noctis transierat, cum ecce mulier, ostii sui limen egressa, paulatim cepit lumen recipere, ita ut parietes contra positos aspiceret, et silices platee uisu discerneret. Statimque filium suum appellauit, atque his uerbis alloqui cepit: Fili, nonne isti parietes de domo infantis uillici  sunt? Ecce et silices de platea. Et dixit ei filius suus: Utquid mentiris? putans quod illa tentando id diceret, non uidendo. Iterum leuans oculos ad celum: Ecce uideo, inquit, et lunam super theatrum adhuc dimidiam. Dixitque ei filius suus: Quare te faciebas non uidere? quasi nunquam antea mater eius ceca fuisset, sed potius cecitatem finxisset [2 1Kb] . Nec mirum si animalis homo nondum perciperet que sunt Spiritus Dei , ignorans quod olim predictum esset: Tunc aperientur oculi cecorum . uerum illa non simulate pristine cecitatis, ut filius putabat; sed conscia percepte noue lucis, ut ueritas habebat, Amico Christi gratias agebat: quoniam non frustra Deo cantauerat, Tu illuminabis lucernam meam, Domine, Deus meus, illuminabis tenebras meas ; et, Illuminans tu mirabiliter a montibus eternis : que sic de montibus eternis exaudita sit et illuminata. Altera die mane ad ecclesiam sola, nullo alio comitante, sed proprio lumine deducente, perrexit, laudes Dei et Amici Dei non abscondit, quid in se mirabiliter gestum fuisset, congratulantibus et admirantibus fidelibus enarrauit. Hoc ergo primum notum est apud nos in aduentu sanctarum reliquiarum.



CAPUT Iu.---De homine qui cadens pedem fregerat, et saluus factus est; et de multis qui a uariis morbis curati sunt.

Per idem tempus quidam ciuitatis tonsor, qui Concordius uocabatur, pedem cadendo fregerat. Is diu lecto decumbens, uariis doloribus cruciabatur. Cum hinc eum paupertatis cogitatio, inde paruulorum filiorum sollicitudo in tanto casus sui merore positum maceraret, ecce quadam nocte, ipso quidem dormiente, sed non illo dormitante neque obdormiente qui custodit Isrel , qui pusillum et magnum fecit, et equaliter est illi cura pro omnibus , uidet per somnium perductum se in arduum  quemdam et angustum cuiusdam montis ascensum, unde nulla sibi esset facultas remeandi, nullus exitus euadendi. Ex quo quid aliud demonstrabatur, quam ut sciret atque intelligeret in angustiis pressurarum suarum non humanum, sed solius Dei deberi querere auxilium? Namque apparuisse sibi ait quamdam reuerendi uisus feminam, que sibi sic afflicto et dolorum amaritudine repleto, speciem fici traderet, per cuius dulcedinis significationem spiritualis gratie perciperet suauitatem. Unde etiam fiduciam impetrandi accipiens precibus insistebat, et sanitatem ab ea petebat. At illa, que typum procul dubio gestabat Ecclesie, Modo, inquit, accede ad sanctum Stephanum, et faciet te sanum. Quod dictum facti fides est subsecuta. Nam cum illa discederet, et ipse post eam relinqui se dolens diceret, Dimittis me, et ducis te? ecce uidet illam, sicut illi promiserat, ad sanctum Stephanum accedentem et pro se rogantem ac dicentem his uerbis: Rogo te per sanctitatem tuam, cura illum; miserere illi [1 1Kb] , miserere filiorum eius, libera hominem innocentem de tribulatione. Tum illum qui rogabatur uidit ad se atque ad cubiculum in quo iacebat, ingredientem amictum ueste candida, specie decora. Quem mox ut agnouit, ut egrotus medicum, egenus copiosum, supplex patronum, his uerbis cum lacrymis rogabat dicens: Chare Christi amice, cura me, libera me de tribulatione, miserere mihi, miserere filiis meis. uix precator uerba finierat, et iam precum exauditor precibus respondebat, dicens: Surge, saluus factus es. At ille statim in sermone iubentis, tanquam qui obdormiens corpore, sed uigilans spiritu audisset, continuo de lecto exsiliuit, et ante lectum suum firmis gressibus incedere cepit, ac sic uerbum illud prophetie impleuit, Et claudus saliet sicut ceruus . Deinde mane surgit, uotaque sua Martyribus, ubi eedem reliquie suscepte sunt, reddere properauit. Quo propter itineris longitudinem baculo adhuc innitendum esse putauit. Ubi postquam diu orauit, cereos accendit, baculum dereliquit, atque exinde filium paruulum collo sustinens repedauit: in ecclesiam uenit, et gloriam Dei atque Amici Dei sanitatis attestatione predicauit. Post hec reliquiis in ecclesia cum ingenti celebritate collocatis, tanquam proposita statione medicine , quanti ex illo die multitudinis undique concursus fieri cepere, quanta beneficia fuerint collata, et quotidie conferantur, quanta miracula demonstrata, quot ceci illuminati paralytici sanati, quanti uariis morbis passionibusque curati, sed et mortui suscitati, longum est nobis et pene impossibile uniuersa uel memoria retinere, uel sermone digerere, uel stilo mandare; cum unumquodque miraculum sui generis quamdam historiam habere noscatur. De quibus tamen omnibus, que neque explicare possumus, neque penitus reticere debemus, pauciora queque et notiora eligimus, ut neque fastidientium aures inundemus, neque diligentium studia defraudemus.



CAPUT u.---De muliere que pro marito suo sanctum Stephanum inuocauit, et exaudita est.

Igitur Memplonitani loci [2 1Kb] mulier quedam diu peregrinantis mariti nec de morte certa, nec de uita secura, cum triennii ferme tempus emensum esset, quo illa diuersis opinionibus de coniuge exagitata in ancipiti et dubio uite sue statu fuisset collocata, fluctuabat ex incerto pendens muliebris animus, et in quod se latus egra proiiceret ignorabat, dum hinc nuptie suaderentur, paupertas proponeretur, sollicitudo ingereretur, fragilitas carnis insidiaretur; rursum ex alia parte castitas, maritus, fama, religio ante oculos ponerentur: tandem inter huiuscemodi sibimet repugnantium cogitationum estus, potentissimi  aduocati Stephani implorare debere patrocinia, non sine diuina prouidentia est a quibusdam instigata atque cohortata. Nam ad eius Memoriam supplex aduolauit, ibique se cum lacrymis strauit. Et dum orat, audire meruit, Maritus tuus uenit. Propere illa domum rediit, et maritum incolumem inuenit. Ita et coniugi castitas custodita, et Amico Dei quanta fuerit anime periclitantis cura, cognitum factum est in Dei mirabili gratia.



CAPUT uI.---De homine quem collapsa domus oppresserat, cuius coniuge orante sanctum Stephanum, uiuus inuentus est.

Per idem tempus, in nostra ciuitate quedam domus ruina collapsa hominem oppresserat, cui nomen Datiuus est. Cuius exinde erutum corpus et ad uicinam domum translatum, funeris obsequio plangebatur. Proinde iugalis eiusdem, mariti sui tanto luctu perculsa, ad Memoriam gloriosi Stephani pro uita mariti cum lacrymis se prostratura perrexit. Ibidem dum illa aliquandiu ad aures Amici Dei fide pulsaret, precibus insisteret, ecce repente in conspectu plangentium funeri circumstantium et nomen uenerandi Martyris inuocantium, uir eius in quo iacebat loco, aperire oculos, et corpus mouere, uidentibus et mirantibus omnibus qui aderant, cepit: ac deinde post aliquantum eiusdem diei spatium emensum ad uiuos rediens, et in se residens, ad illum cuius domus erat, dixit: Beatus es, frater, quoniam hodie angelus Dei domum tuam intrauit. Et narrare cepit que anime sue reuelata fuissent. Dixit enim multitudine mortuorum se fuisse circumdatum, quorum alios agnouisset, alios ignorasset. Deinde quodam ingresso iuuene, candida ueste nitente, habitum diaconi preferente, et pietatis imperio iubente ac dicente illis mortuis, Recedite; statim illas mortuorum turbas non comparuisse. Tum illum ad se accessisse, ac sibi dixisse, Redde quod accepisti. Et se non intelligente, iterum illum repetisse, Redde quod accepisti. Sed et tertio ut redderet similiter imperatum sibi ab eo fuisse, seque respondisse, Num Symbolum iubes ut reddam? Et illo dicente, Redde; se ex ordine Symbolum reddidisse, et adiecisse, Si iubes, et Orationem dominicam reddo: atque illo annuente reddidit. Tunc ille signo salutari cor iacentis signauit, eique dixit: Surge iam saluus. Et surgens, sicut dictum est, saluus effectus est.



CAPUT uII.---Ubi prohibuit sanctus episcopum, ne reliquias suas transferre presumeret.

Eodem tempore uenerabilis episcopus noster de eiusdem sancti reliquiis aliquam partem disposuerat in Promontoriensi ecclesia collocare: dies etiam quo id fieret statutus erat. Ecce ante diem fere tertium quidam Ecclesie nostre presbyteri duo, quorum unus maturioris etatis, Zumurus [1 1Kb] nomine, admonetur, quod ipse postmodum retulit, ut ad episcopum mane pergeret, eique diceret, ne perficeret quod de parte reliquiarum facere disposuisset. Quod cum memoratus presbyter negligenter habuisset, nec ad episcopum pertulisset, secunda uice et grauiter arguitur, et alapa illisa in faciem uerberatur. Alium autem presbyterum, Donatum nomine, retulisse quod in ipso loco Memorie eumdem episcopum nostrum uiderit sibimet e diuerso astantem, et sacramenta niuei candoris in palla manibus et collo gestantem. Quem protinus appellans, constanter dixit: Pone hic quod portas. Cumque ab alio in sinistra episcopi stante presbytero sibimet diceretur, Et quis alius portabit? ipse respondit, Quid ad te, modo hic quod ab episcopo portatur, loco suo reponatur? Quod sicut reuelatum est, ita post diem tertium impletum est. Namque cum iam precedente die uehiculum pararetur, ut cum parte reliquiarum episcopus proficisceretur, repente huiusce rei fama per ciuitatem diuulgata, immensa ad ecclesiam multitudo confluxit. Tumultus et clamor magnus fieri cepit,  zelus fidei et amor Amici Dei omnes accendit. Circumdatur episcopus stipantibus turbis, rogatur, et tenetur, nec ante dimittitur, quam sacramento etiam interposito nichil se reliquiarum de ciuitate ablaturum esse polliceretur: quo ita demum illa populi pro zelo fidei tempestas placaretur, simulque reliquie in unum congregarentur, in eodem Memorie loco, ubi iam pars fuerat reliquiarum primitus collocata, ibi et alia pars similiter reponeretur. Donatus presbyter per somnium sacramenta portantem episcopum, hoc est sacratarum reliquiarum portionem gestantem, compellere, sicut dictum est, uidebatur, ut in loco suo reponeretur quod ab eodem reportabatur. Ideo factum credo, ne ullus diuisionis locus daretur, maxime quia in Ecclesia hoc agebatur, que primitus a Donatistarum diuisione usurpata, postea usque in hodiernum unitati Catholice est restituta. Unde etiam uocabulum sumpsit, ut ecclesia Restituta appellari meruerit.



CAPUT uIII.---De ceco qui capsellam reliquiarum tetigit, et uisum recepit.

Sane eodem quo hec agebantur die, cum pars ipsa reliquiarum de monasterii habitaculo prolata cum ingenti celebritatis exsultatione et hymnorum choris resonantibus dulci modulatione manibus sacerdotis ad ecclesiam portaretur; ecce quidam cecus apprehendens capsellam argenteam, in qua erat reliquiarum portio memorata, cepit fortissima fide regno celorum uim facere. Et quia qui uim faciunt, diripiunt illud , continuo lumen recepit. Unde uniuerse Ecclesie sue Christus non modicum gaudium cumulauit.



CAPUT IX.---De duobus catenatis per gloriosum Stephanum liberatis.

Item cum quidam in custodia publica catenarum nexibus uincti districtius haberentur, eorum unus cruciatu pene ac dolore compunctus, sanctum Stephanum Christi charum in auxilium inuocabat. Ecce uero inter lacrymas uocesque eiulantis, subito de manibus eius corruere catene. Quo facto, cum preposito custodie solutus ultro se ipsum ingessisset, et rem tanti miraculi confessus fuisset, non est ausus custos rursum ei uincula iniicere, sed plane ex hoc quasi cautior et sollicitior effectus alium pariter uinctum arctius fortiusque constrinxit: quasi diuine potentie possit esse quidquam insolubile, ignorans quia sermo Dei non est alligatus . uerum cum ille simili uinculorum asperitate compulsus ad eumdem tanti miraculi auctorem talibus, sicut socius eius, uocibus et fletibus suppliciter exclamaret, ipse quoque exaudiri meruit, et similiter catenis resolutis opera Dei confitendo narrauit.



CAPUT. X.---De reo soluto, et per meritum sancti Stephani sanato.

Alio item uincto cum in thermis publicis uapore caloris catenarum uulnera intumescerent, et grauissimum dolorem eidem concitarent, adfuit fides, ut Amici Dei opem imploraret. Qui cum ad piscinalem egressus esset, subito etiam ipsi catene ceciderunt, et omnes quotquot uiderunt, Christum atque eius primum confessorem Stephanum magnificare ceperunt.



CAPUT XI.---Ubi paralyticus meruit sanitatem.

Paralyticus territorii Hipponensis Zaritorum [1 1Kb] , uocabulo Restitutus, faber ferrarius, per plurimum tempus lecto decumbens, non pedibus poterat incedere, non linguam in uerba resoluere: tandem beati Stephani ad se fama perlata, parentes proprios nutu quo poterat hortabatur, ut ad Memoriam gloriosi Martyris  portaretur. Quo facto, dum ibidem hiemis multo tempore in tanta frigoris asperitate super pauimentum tesselle iaceret in oratione , fere uigesima die per somnium noctu apparuisse sibimet indicauit quemdam iuuenili forma preditum, speciosa etiam ueste et habitu decorum, seque tunc ab illo accersitum, sibique esse iussum ut ad locum Memorie suis pedibus accederet: et ex illo cepisse paulatim gressum et linguam ad propria officia aliquantulum reuocare. Cumque quartus mensis fuisset emensus, eo quod [1 1Kb] nondum adhuc plenam receperat sanitatem, cogitare cepit ad propria remeare; seque tunc admonitum fuisse ait sibique dictum esse, ne festinare uellet, sed adhuc quatuor menses exspectare deberet, quo tunc domum suam propriis pedibus repedaret. Quod omnino sicut promissum est, ita die et tempore denuntiato adimpletum est. Nam sicut et nostra conscientia testis est, et ipse in gloriam Dei confessus est, et pedibus suis ad propria remeauit, et ore proprio uerba distinctius pronuntiare cepit.



CAPUT XII.---Ubi quidam paralysi lingue et pedum liberatus est.

Quidam de ciuitate Uticensi paralysi pedibus et lingua implicatus lecto detinebatur. Cuius mater ad sancti Stephani Memoriam fide firmissima conuolauit, secumque, postquam filii sui causam optimo aduocato commisit, exinde aliquid pulueris pro sanctificatione abstulit, et reuerteas domum filio iacenti adhibuit. Ex quo mox ille sanitatis beneficium sentiens, de lecto surrexit, et non solum pedibus suis ambulare cepit, sed etiam per duodecim millia passuum proprio gressu ad beati Martyris Memoriam peruenit, gratias in corde suo agens de pedum sanitate percepta, sed adhuc preces fundens de propria lingua soluenda. Proinde exuens sibi manicam tunice sue, eo quod orarium non haberet, per fenestellam [2 1Kb] Memorie ad interiora loca sanctarum reliquiarum manu iniecta mittebat, atque inde rursum dexteram reducens ori suo admouebat, et linguam contingendo paulatim nodos loquendi gratia fidei resoluebat. Hoc enim sepius faciendo, tanquam salutares cibos de celesti assumens cellario, egrotanti suo adhibuit membro: unde arentem linguam refecit, et loquendi officium adiutus Dei gratia idoneum recepit: ac sic in utrisque illa suppleta est prophetia, per quam olim dictum est, Et plana [3 1Kb] erit lingua mutorum .



CAPUT XIII.---Ubi cecus Pisitanus lumen recepit oculorum.

Cecus etiam quidam Pisitane ciuitatis, cui uocabulum est Donatianus, ad stationem potentissimi medici Stephani aduenit. Ibi denique pulsans fidei pietate, die octauo, tanquam dominice resurrectionis sacramento, que facta est a die quidem passionis tertio, sed in dierum numero post sabbatum octauo, eo die, ut dixi, per fidem lumen oculorum recepit, quando lucem mentium [4 1Kb] uniuersus mundus per Domini Resurrectionem excepit. Qui cum uota sua cupiens sancto Martyri reddere, argenteam offerret pro sua douotione candelam ; is accersitus a uenerabili episcopo, atque interrogatus ut ei diceret quid sibi prestitum esset, quare illud donum offerret, astante uniuersa Ecclesia, etiam ore confessus est, quod et corde et corpore, spirituali archiatro curante, illuminatus redditus est.



CAPUT XIu.---Ubi cuidam sanctus Stephanus apparuit, qui audierat filium suum a latronibus interfectum.


Ubi lanius [1 1Kb] nostre ciuitatis nomine Rusticanus [2 1Kb] , filium suum cum alio homine suo porcos mercatum, connumeratis solidis, miserat fere ad ducenta millia passuum: cumque complures transacti essent dies, neque illi adhuc reuersi fuissent, a quodam amico suo argui et increpari cepit, eo quod filium suum et hominem suum in tam longinquam regionem mittere uoluisset, quos iam a latronibus occisos se dixit audisse. Quo audito, ille quasi miserabili luctu perculsus domum flens lugensque regressus est. Lacrymis pro cibo tota pastus est die. Interea cum sic nox eum oppressum meroris tenebris inuenisset, ecce per somnium uidet sibi apparere quemdam decorum iuuenem. cuiusdam honorati [3 1Kb] et primarii ciuitatis uiri nomine Uzalensis uultum habitumque preferentem, eumque hilari facie sibi dixisse: Quid ploras? Respondisse autem se, ut ipsius utar simplicibus uerbis [4 1Kb] : Domine meus, per bonitatem tuam ideo ploro, quia audiui quod homo meus et filius meus occisi sunt. At ille consolans eum ait illi: Non sunt occisi. Tamen qui sum ego, ait? Ille respondit: Domnus meus Uzalensis. Bene: ait ipse [5 1Kb] , dixisti, quia Uzalensis sum, sed non sum ipse quem putas: ego enim sum Stephanus. Sane unde tristis es de filio tuo et homine tuo, scias quod iam huc habent redeuntes faciem. Nam dedisti illis solidos uiginti quinque, insuper autem acceperunt creditam pecuniam prope uiginti millia folles, et adducunt secum porcos numero quadraginta quatuor, omnes electos. uenient autem die Romanorum ciuitatis, hora prima. Hec itaque omnia sicut per somnium reuelata sunt, ita postea re ipsa completa sunt. Namque et homines incolumes reuersi sunt, et porci tot numero adducti, et summa pecunie credite eadem inuenta, et dies horaque aduentus illorum predicta sine ullo prorsus errore est consecuta.



CAPUT Xu.---De paruulo qui catechumenus mortuus est, et meritis sancti Stephani matri uiuus restitutus est


1. Cuiusdam mulieris filius paruulus mortuus catechumenus erat. Qui matris portatus manibus cum ingenti eiulatu et miserabili uociferatione ante ipsam Memoriam gloriosi Stephani fuit proiectus, tradente illa mortuum, ut ab eo reciperet uiuum. Cumque ad aures Amici Dei pulsaret fide pietatis, percussa duplici luctu orbitatis, quod et in presenti uita filium perdidisset, et in futura, utpote sine gratia Baptismi, saluum habere non posset, ecce inter diu lamentantis et uociferantis dolorem et clamorem misere matris, repente paruulo spiritus redditur, uita tribuitur, uox uiuenti conceditur. Continuo presbyter accersitur, Baptismus paruulo traditur, sacramenta complentur, atque ita a peccatorum lethali catena anima liberata, statim etiam mortalis carnis uinculo exuitur, et ad Dei spirituales amplexus summa celeritate liberata dimittitur. Ita et matri non modica consolatione concessa gaudere de redditio filio datur [1 1Kb] , et paruulo salus uera conceditur. Qui profecto ob hoc ad modicum uitam recepit, ne in eternum moreretur; ob hoc ad tempus mori meruit, ut uita perpetua frueretur  .

2. Hec interim de multis et pene infinitis miraculis pauciora decerpsimus, ne in presenti auditoribus propter festiuitatem Martyris de longinquo aduenientibus forsitan oneri esse possemus. Ceterum quod nobis difficillimum est, si omnia recordari ac recensere, ut superius dictum est, uellemus, librum prolixum faceremus. Ipsas enim notissimas clarissimasque uirtutes ad predicationem sui sibimet sufficere existimamus, que non indigent humane lingue facultate, quoniam preualent diuine potentie perspicua ueritate. uerumtamen deuotionem nostram ad edificationem fratrum in nomine Christi ex aliqua parte exhibere uoluimus, ut paterne obedientie mercedem orationibus uestris recipere et gloriosi Stephani, primi testis Christi, benedictionem fauente diuina misericordia possimus impetrare: per Christum Dominum nostrum, cui est honor et gloria in secula seculorum. Amen.



LIBER SECUNDUS  .



CAPUT PRIMUM.---Allocutio de libro altero ad precedentem adiungendo.

Bene mecum recolit Sanctitas uestra, sanctissimi patres et fratres, quod cum in conuentu nostre huius Uzalensis Ecclesie  cum [1 1Kb] domini Stephani primi martyris Christi miracula fideliter descripta, et publica attestatione comprobata, ante hoc tempus uobis qui adfuistis de publico recitarentur, hoc quoque plenissime gratulationis munus, ipso Amico Dei, ut credimus, procurante, Dilectioni uestre exhibitum, ut post recitationem diuinorum operum atque gestorum, ipsarum etiam personarum in quibus illa mirabilia facta, quecumque in presenti reperiri potuerunt, demonstratio perspicua et professio propria, non solum scriptis nostris testimonium perhiberent, uerum etiam oculis aspectibusque uestris fidem ueritatis ingererent. Unde factum est ut, dum ipse uirtutes Dei uestris auribus primitus per lectionem intimarentur, etiam uisibus uestris oculata [2 1Kb] fide presentarentur, ut  illud in uobis quod in Psalmo scriptum est, compleretur, Sicut audiuimus, ita et uidimus . Erat namque in tanta re celestis glorie spectaculum grande. Ubi enim pronuntiauerat lector quamlibet historiam, uerbi gratia primitus de quadam ceca, postea illuminata  , statim terminato sermone hec eadem persona requisita in populo, et inuenta, et in medium omnis Ecclesie producta, admirantibus et congratulantibus, uidebatur sola iam sine ullo comite ac duce, sicut prius solebat, incedere, ipsaque etiam per se gradus abside conscendens, uniuersis eminus conspicienda astabat, et testimonium in se diuine gratie, ipsorum suorum illuminatione oculorum ueluti fidelium testium tacita quadam predicatione proclamabat. Item cum de paralytico sanato multis antea cognito precessit lectio  , continuo idem qui ab eiusmodi infirmitate fuerat curatus, similiter productus e populo propriis gradiens passibus, cum totius Ecclesie magno gaudio cernebatur, preconia diuine laudis quibusdam contestans palpabilibus documentis, ipsis sanatis sui corporis integris membris. Dum hec itaque gererentur, dumque uno eodemque tempore  singulis quoque conscriptis etiam ipse res mirabiliter concordi unitate coirent; profecto putares non tam preterita narrari, quam potius presentia demonstrari. Ita enim, quod sermone proferebatur, statim etiam ipso presenti opere cernebatur, ut alio quodam maiori miraculo mirabiliora ipsa miracula redderentur. Quis tam durus ac ferreus non in lacrymas erupit? non ad pietatem humilitatemque defluxit? Quis unquam digno preconio loqui possit? Fiebat clamor gratulationis in auditu lectionis: rursum quoque maior exsultatio excitabatur in aspectu uisionis; ac sic per auditum et uisum penetrabat flamma diuini amoris omnis tunc cor hominis. Hec autem quia sine silentio preterire non potui, propter eorum qui illo tempore adfuerant memoriam renouandam, siue eorum quos ista latebant nequaquam scientiam defraudandam; et quia illa ipsa continuo que recitata sunt, statim etiam a religiosis plurimis cum clausula sua capta [1 1Kb] sunt atque descripta: idcirco ad alia que consecuta sunt narranda, hinc adiuuante Domino, quasi libelli secundi exordium sumpsimus. Referam igitur uobis, karissimi, adiutorio Domini nostri Iesu Christi, adhuc Stephani patroni communis mirabilia geste rei multisque bene notissimam in laudem et gloriam Dei memorabilem historiam.



CAPUT II.---De Megetia que paralysi fuerat percussa, que inter medicorum manus defecerat, et currens ad sanctum Stephanum a duplici infirmitate curatest.

1. Carthaginensis ciuitatis quedam fuit, nobilis genere, nobilior Christi fide, Megetia nomine, diues in seculo, ditior ni Deo: cui christiana mater erat nomine uitula: pagani autem erant maritus, et socer, et pater. Hec cum in utero haberet, quarto mense conceptus sui, nescio unde nauseando prius ac reiiciendo, dum frequentius pateretur stomachi concussionem orisque distensionem et uomitus prouocationem, in prauitatem pestemque paralysis causa perducta est, ita ut exclusis a locis suis ipsis cardinibus dentium et arteriarum, nequaquam posset dilapsa ora constringere, neque peruios atque integros palati motus ac lingue ad aliquid uel ore emittendum, uel in os recipiendum habere. Remanserat in femina pia et pudorata deformis quidam et auersandus aspectus, et ibi uitii macula corpori erat infixa, ubi utique nequaquam posset esse celata: facies quippe erat, de qua quidam dixerat, Frons hominem prefert, que tegi sine dedecore non potest. Ceterorum namque membrorum cum aliquo uitio officia prepediuntur, nonnulla industria rubori subtrahuntur. At uero cum ipse uultus aliqua fuerit feditate turpatus, quidquid propter uerecundiam tegminis adhibetur, ipsa uerecundia magis augetur. Quid ergo faceret nobilis matrona, uelamento abscondens ora uitiata, dum uenientibus salutatum ad se eque aliis nobilibus feminis, aut osculum dare, aut sermonem conferre, ipsius uite societas atque humanitas compulisset, ut taceam de cibo et potu, quod uix egre poterat manducare uel haurire? Namque ingenium industriaque medicorum diu moltumque circa eam laborantium frustra, non solum nichil salutis ei conferre poterat, uerum etiam in deterius causa pergebat. Nec immerito: ab illo enim conditore et redemptore omnis nature Deo nondum in illa reformabatur, quod nonnisi eius uirtute formatur, cuius censura omne hominis corpus et disciplina constringitur, et medicina laxatur. Tali igitur confecta merore ac dolore, nec quorumcumque remediorum aut medicamentorum ullo adiuta leuamine, fere iam sexto mense, tabefactum fuerat delicate corpus animusque puelle. Ob quam rem etiam illud quod gestabat a uitali spiritu iam destitutum, intra septa uiscerum retinebat emortuum. Ita cum prius sub uno paralysis uitio iam ipsa uita horreret, accessit  aliud grauius et periculosius, unde nec ipsa quidem uiuendi possibilitas remaneret. Nam si puella sic defecerat sub uitiosi oris labore, quomodo posset uiuere cum mortuorum uiscerum collapsione? Septimus mensis incesserat, non uultus pestifer a prauitate exuebatur, non aluus onere mortuo exuebatur. Pontius uero, Megetie pater, socer autem Auitianus, et maritus Aduentius, utpote adhuc gentilitatis erroribus adstricti, quidquid non solum per industriam medicorum, uerum etiam per artes demoniorum ac superstitiosarum figmenta uanitatum, quasi pro uita intermorientis Megetie poterant attentare, frustra omnino atque inaniter desudabant. Sed error infelix, quid saluti humane te crederes posse conferre, quam studuisti semper auferre? Refellit te uox ueritatis in sacratissimis Psalmis, contestans generaliter et breuiter, a quo uere sit omnis Salus anime corporisque, dicens: Domini est salus . Soli enim Deo recte cantatur, Homines et iumenta saluos facies, Domine . Qui dignatus est creare, ipse prorsus dignatus est et sanare.

2. Proinde illis memoratis personis diu in talibus frustra laborantibus, et non corpore, sed corde dormitantibus, ecce Deus ille magister qui non dormit neque dormitat, qui custodit Isrel ; ipse Deus, inquam, cui cura est pro omnibus , religiosam uitulam, Megetie matrem, fideli calore succendit, atque ut ad domini Amici sui Stephani suffragium accurreret, inspirauit. Quam, ubi benedicta femina in sacratarum reliquiarum loco de Carthaginensi urbe ad Uzalensem profecta est, misericordissimus Dominus et miserator excepit, exaudiuit, adiuuit, atque de filia compotem fecit, ac de diabolo aduersario superato uictricem triumphare permisit. Diei non potest quibus illa pia femina Amicum Dei flebilibus uocibus fuerit aggressa, et quanta cum miseratione ante limina gloriosi Martyris prostrata effusos sui cordis dolores expresserit, in hec uerba prorumpens: Domine Stephane, Christi amice, subueni matri misere, ad te confugienti pro salute periclitantis filie. Hic te ergo planctibus oro, illic te ancilla tua presentem medicum sentiat imploro. Scis ipse qualibus causis laboret Megetia, et in quo uite discrimine sit constituta. Ecce enim ex quanto tempore iacet, misera toto corpore, et paralysi dissoluta, et uisceribus tabefacta. Proximum est autem, ut septimo mense completo, comprehendatur ab octauo. Omnes desperant de salute Megetie: ego que ad Christum et te, Amicum eius, confugi, credo quia talis luctus de filia non imponetur capiti meo. Peto autem et rogo, ut, cum hinc a corona tua reuertens festinanter ad ancillam tuam proficisci cepero, recreetur anima mea de filia aliquo nuntio bono. His et horum similibus multis affatibus ubi satis uisa est sibi idoneum instruxisse aduocatum sanctum Stephanum apud iudicem Christum, propere ad reuisendam filiam, unam et solam suam maximam curam, mater parturibunda reuertitur. Oleum tamen sanctificatum, et orarium uel sudarium orationum [1 1Kb] suarum sudorumque pro salute filie laborantis testimonium, a beati Martyris Memoria secum pariter reportabat. Ecce igitur in uia, cum declinandorum estuum gratia  secessisset, subito adueniente nuntio accepit litteras a uiro suo de Carthagine directas, sicut precibus suis postulauerat, in quibus proxime futura liberatio filie significata erat. Nam mensem octauum altera die ingressura filia dicebatur, aliquantulum tamen uegetior esse, et sui iam partus signa precedere, et bono animo illam de filia esse debere. Quod totum religiose uitule matri, non ore humano, sed diuino oraculo nuntiabatur. His igitur primis uotorum  suorum releuata mater auspiciis, perniciter aduolauit. Que ubi peruenit Carthaginem, suamque natam in ipso uite sue articulo positam inuenit, statim sacrato oleo filie membra perunxit, sudarium quoque amplexandum pectori tradidit. Quo facto, rediuiua Megetia uteri sui partu exonerata, octaui mensis ingressa pregnantibus mulieribus tremenda lumina [1 1Kb] , ab ipsa mortis regia, rursus auris est uitalibus restituta. Sic itaque una lethali causa dispuncta, archiatro celesti protinus altera curanda restabat. Quod ut iamiamque fieret, fida mater uitula filiam liberatam ad uitalis fontis uenam, unde egre sue haustum celeste poculum attulerat, salubriterque infuderat, secum reducere cupiebat. Sed nondum recuperate uires Megetie, post laborem periculose enixionis sue, alterum itineris subire laborem minime permittebant.

3. Interea uir, socer et pater puelle nichilo adhuc permoti in laudem Dei uerique eius Martyris primi de tam miserabili causa uteri, rursum cepere ob eiusdem curandam reliquam ualetudinem, id est, uitiosi oris prauitatem, illa hominum remedia erroresque consulere, et longas moras temporum frustra conterere. Namque annus integer et aliquot fere menses euoluti sic erant. Tandem fidelis mater uitula, archiatrum quemdam, Felicem nomine, Carthaginensis ciuitatis, fidelissimum pre ceteris atque amicum domus sue, corrogauit ad se ipsam, ac super salutem ipsius unice obtestando constrinxit, dicens: Sic unica filia tua uiuat; potestne curari Megetia de paralysi ista, an non? Tum ille: Fideliter dico, filiam tuam de hac causa penitus curari non posse, quia sic me uoluisti constringere. Ipsa, inquit, iunctura quasi carri, ubi oris et maxillarum retinacula quedam continentur, exclusa est a locis suis. Cui respondens mater uitula, fidei sue stabilitate fundata, continuo retulit dicens: Ego non sic credo in Christo meo, quia sic relinquetur filia mea in hoc tanto paralysis malo. At ille fidei firmitatem ualde admirans in femina: Hoc, inquit, omnipotenti Deo licet facere, cui credis; nam nichil speres ex nobis. Quibus religiosa uitula auditis, dimisso a se archiatro, assumens secum Megetiam suam, adiit uirum suum et uirum filie sue, ac pio inflammata dolore, sic fari exorsa est: Acquieuimus, inquit, uobis misere usque nunc, nec resistere uiris mulieres ualuimus: diu uestras pertulimus uoluntates, ex quibus nullus fructus salutis filie, nullus cessit effectus, ita ut ecce per annum et quot excurrunt amplius menses inter manus medicorum corpus filie mee tantummodo fatigetur, nec omnino, sicut uidetis, aliquid perficiendo sanetur. Rogo, aliquando permittite et nobis, ut faciamus et nos que expediunt nobis: eamus et nos ad medicum nostrum. Credo in illum, quia qui noluit Megetiam cum suo partu mortuo mori, ipse etiam eam faciet sano uultu suo inter homines conuersari. His atque huiuscemodi querimoniis deploratis iustis ac ueris, nequaquam illi uiri tali femine uirili animo indute ualuerunt resistere. Maluerunt sponte cedere, quam quolibet alio iudicante uicti discedere.

4. Flexis itaque illis in hanc sententiam matris uitule, marito scilicet simulque patre Megetie, sed marito quidem adhuc pagano, patre uero christiano catechumeno effecto nomine Pontio, senatorie dignitatis uiro .

5. Sed, ut dicere ceperam, consentientibus sibimet uiris suis, mater uitula cum Megetia sua pariter de Carthagine profecte, pariter ad Memoriam beati Martyris peruenerunt, ac deinde ante sacrata ipsius limina prostrate, die noctuque flentes et eiulantes, cinere et cilicio squallentes, inde nobiles femine homines non erubescentes, ut Deo essent placentes, susceperunt illud quod dictum in Psalmis audierant: Fuerunt mihi lacryme mee panis die ac nocte, dum dicitur mihi quotidie, Ubi est Deus tuus ? Etenim neque ista de ipsa nostra religione christiana piis et nobilibus feminis deerant ab incredulis improperia, unde ante Dominum flebilibus uocibus, et amaris, ut scriptum est, uerbis memorabant, et effundebant super se animam suam. Dicebatur namque ab inimicis fidei nostre: Ubi est Deus uester? Inclamabat ergo uitula mater auribus Amici Dei: Domine Stephane, ecce adduxi Megetiam tuam ad te, quam tu ipse liberasti de morte. Nec nos in gaudium inimici fecisti uenire, non tradens nos in animas tribulantium nos, qui detrahunt et desperant de Christo Domino nostro, et de te, eius tanto Amico. Fac, rogo, fac iterum erubescere eos de tota et de plena Megetie tue salute, sicut iam fecisti erubescere eos de eius uteri periculosissimo labore. Non omnino deficies ad minora, qui prestitisti maiora. Quod promisi eius uiro pagano de te, imple propter te. Non confundatur mater in filia, que presumpsit in te, que confugit ad te. Certe ut oculus cordis nondum credentium nobisque insultantium sanetur, os filie curetur: et ut acquiratur sanitas anime illorum, prestetur puelle sanitas membrorum suorum.

6. Talibus in eiusmodi sensum dictis lacrymabilibus deploratis, septima transierat dies, cum ecce nocte intempesta uisitatur per somnum Megetia; uidet apparentem sibi insignem uirum uisu, diaconi preferentem habitum. Illa eum rogare cepit, uelut quemdam medicum spiritualem, ut os suum inspiceret, et si dignaretur, curaret. uerum ille mox ut os eius inspexit, uultu eam hilari serenoque intuitu ait [2 1Kb] : Equidem adhuc os tuum non rectum; sed sursum aspice, et uide quid uolitet super caput tuum. Continuo illa super se erigens oculos, uidit serpentem quemdam teterrimum supra se pennarum remigio uolitantem, atque huc et illuc tortuosis anfractibus oberrantem. At pauefacta Megetia horribili monstruosoque uisu, insignis illius uiri exhortatione firmatur, ad ipsam dicentis: Nisi prius istum serpentem occideris, sanari non poteris. Sed noli metuere, forti animo illi congredere, et omnino superabis. Quo audito, Megetia fidei sua: robore et de tanti adiutoris sui armata protectione,  arrepta in tempore sibimet uelut uirga oblata, contra illum draconem teterrimum et tortuosissimum decertauit. Quem, etsi diu exercita diuque ab reluctante aduersario delassata, ad extremum tamen, ubi illum in capite percussit, continuo prostrauit. Quo trepido gaudio expergefacta, strato exsiliens euigilauit. Cumque somnii sui quid ratio portenderet cogitaret, nec liquido intelligere ualuisset, exinde orauit uisitari, confirmarique poposcit [1 1Kb] , ac deinde se quieti permisit. Ecce denuo uidet illum decorum habitu iuuenem, niuea ueste fulgentem, ac statim iacenti sibimet uelut manu porrecta, audiuit iubentem pariterque dicentem: Surge, sic curaris. At uero Megetia, ut ante medico homini facere consueuerat, capite opposito, quasi fouenda ora sua ei offerebat. Sed ille, utpote ignorantis corrigens factum, respondit eidem: Utquid hoc facis? Prius sunt tibi oculi curandi. Illa retulit dicens: Domine meus, oculos sanos habeo, sed ut os meum cures rogo. Et ille: Iam, inquit, tibi dixi, prius sunt in te oculi curandi. Tunc uelut celestis archiatrus, spiritu cordis secreta introspiciens, quasi cutem medicinalem collyrium imposuit, oculos super liniuit, atque discessit  . uerum cum mane facto hoc ipsum religios a Megetia somnium suum karissimis suis et sanctissimis feminis indicaret, in ipso sermone narrationis sue ultro corde compunta et cuiusdam peccati sui recordatione subito stimulata, peccatum suum confiteri non distulit, sed, sicut scriptum est, delictum suum agnouit, et iniustitiam suam non operuit . Ecce ergo qui illi erant oculi prius curandi, non utique corporis, sed cordis, quod, ut spiritualis medicus, gloriosus Stephanus pronuntiauit illi dicens: Prius sunt tibi oculi curandi. Sanandum quippe erat quod uitiosum latebat in mente, ut sic demum sanaretur quod deprauatum cernebatur in corpore. Hinc ille quoque teterrimus serpens, qui super caput uolitabat, quia principalem rationalis anime mentem obtinebat, conterendus fuerat et uincendus. Dum enim reatus cuiusque delicti humiliter agnoscitur, caput colubri penitendo quassatur, cordis oculus confitendo purgatur. Duodecimo igitur die, ex quo cum sua ad Amicum Dei uenerat matre, dum orat ad locum sacrate Memorie pulsans fidei pietate, non solum affectu cordis, uerum etiam motu corporis, ipsa ostiola Memorie impulsa patefecit, ac uim faciens regno Dei, caput suum intromisit interius, et super cubile sanctarum reliquiarum confixit, lacrymisque suis omnia illic lauit, atque rigauit. uerum ecce illo desuper miserante qui appropinquat contritis corde . Megetia famula Dei quadam sibi uisibili et attrectabili manu os suum corrigi et compalpari persensit. Que posteaquam ab oratione surrexit, circumstantibus choris uirginum sanctarum, ibidemque pro illa et cum illa Deo laudes dicentium, tremens et gaudens hoc ipsum indicauit. Quale tunc quantumque in omnibus mentibus fuerit gaudium, et flendi ante ipsum Deum excitauerit affectum, uix poterit explicari.

7. Sed antequam geste rei ad finem optatissimum ueniamus, ubi plenam perfectamque salutem religiose Megetie, Amico Dei curante atque auxiliante in nomine Christi, demonstraturi sumus, quod in medio huius aliud mirabiliter contigerit, nequaquam preterire debemus. Cum ferme quadraginta diebus circa sancti Martyris locum orando mater filiaque persisterent, ecce repente uenientibus litteris, sibimet Carthagine directis, quo pater puelle honorabilis Pontius diceretur corpore egrotare, ad eumdem uisendum de Uzalensi ciuitate profecte sunt. uerum cum in medio itineris, estuum causa, fouendi corporis gratia lauacris uti uoluissent; adfuit in presenti quedam domestica ab infideli cognita Megetia et in obuiam missa [2 1Kb] , non tam ad salutandum, quam potius ad explorandum.  Que cum curiosius cuperet benedicte Megetie nuda ora uultusque conspicere, intrauit cum ea in obsequium [1 1Kb] , et ubi quantum uoluit in faciem famule Dei intendit, prorsus integrum sibimet apparens os Megetie sanumque conspexit. Quo uiso, obstupefacta atque mirata illa domestica, que aliud quam sperabat inuenit, continuo ad quamdam iuxta stantem sacram uirginem conuertit sese, et nominatim eam compellans ait: Infans Helpidiana, sana est prorsus domina Megetia. Sic enim Dei gratia uigebat in Megetia, ut, licet eius plenior cura in corpore ex parte aliqua differretur, perfecta tamen sanitatis species reuerberandis incredulorum oculis obiiceretur. Quod illa ancilla Dei intelligens magnum mysterium Dei, illi muliercule respondit dicens: Increduli, uel modo credite.

8. Rursus apud Carthaginem cum benedicta Megetia quadam die cum uiro suo pagano sermonem conferret, et inter fabulas dum uiro suo ore integro uultuque appareret, commotus tali uisione uir eius gratulari cepit ac dicere: Domina Megetia, sanam te prorsus aspicio. uerum illa dissimulando interim tegens quod diuina uirtus in se demonstrabat, sermonis sui cursum tenebat. Itidemque ille quod uidebat tacere non poterat, et sicut prius eidem respondebat: Sana es prorsus, Deo gratias. At illa impleta gaudio, tandem subridens, ait marito: uel modo iam credes Christo? Et ille: Quid uis, inquit, faciam patri meo? nam et ego christianus fieri uolo.

9. Sed ut iam ad terminum quem promisimus ueniamus, dies Pasche sanctissimus propinquabat, ecce benedicta Megetia a quadam amica atque nobili femina Rustica rogabatur, ut uoto suo soluendo beato martyri Cypriano in Mappalia secum pergeret, et solemnitati pariter interesset. Quod Megetia facere se non posse causabatur, sciens quid in se Dei potentia infidelium oculis ostenderet, quid plene salutis [2 1Kb] celestis gratia reseruaret. Tamen amicam contristare nolens, non penitus negauit, sed plane ad illum diem quod Deus uoluisset facturam se esse promisit. At ubi illa amica discessit, non destitit die noctuque orationi instare Megetia. Buccellam sane omni die in oleo sanctificato tinctam prius accipiebat; et sic ceteros cibos sumebat. Quadam uero nocte uisitauit in somnis, ita ut se iuxta Memoriam beati Stephani stantem putaret, ibique iuuenem illum speciosum cerneret, candida luce perfusum et insigni equo subuectum, lampadesque quamplures lucentes, ac precedens ei splendidissimum apparatum, sibique ab eodem clara uoce dictum: Ad te pertinet ista lux, Megetia, suscipe illam. Post quam uisionem expergefacta gaudioque repleta, statim ubi se sanam sensit, manus suas ad os suum faciemque inspiciendam applicauit, et quasi pre nimio gaudio soli sibi non credens, ancillas suas que circa lectum suum quiescebant, clara uoce excitauit, et ut ad se inspiciendam atque contemplandam accurrerent, aduocauit. Tum ille, ut uiderunt in domina sua donum Dei fuisse impletum, uotumque omnium esse perfectum, omnes pariter in letitiam exclamauerunt, et in laudem Dei eruperunt. Aduenit etiam ille ab amica prestitutus sibimet dies, uenitur a diuersis ad religiosam Megetiam, ut, sicut promiserat, ad destinatum locum charas suas non deserendo pergere dignaretur. Sed Megetia Dei famula uelamento adhuc, sicut solebat, ore contecto, ab intimo cubiculo ad amicas suas foras egressa est. Quas ubi de se aliquandiu tristes esse permisit, subito illo a facie uelamento ablato, et uultu demonstrato, ait: Ecce uos uidete quid in me Deus dignatus est perficere, et una mecum gaudete, et ipsi Domino pro me gratias agite. Quam ubi omnes conspexere, gaudentes et Dominum benedicentes, osculis lambere, et eam complexari ceperunt. Tunc omnes una ad ecclesiam perrexerunt cum ea, et uota sua Domino persoluerunt. Peracto autem sancto Pascha Domini, etiam ad Uzalensem ciuitatem  religiosa uitula una cum Megetia sua aliisque religiosis feminis uenit, uotaque sua de salute filie plena et perfecta Christo Domino Christique Amico in conspectu omnis nostre Ecclesie congaudentis atque congratulantis hilariter reddidit, feruenter exhibuit, fructuoseque persoluit.



CAPUT III.---Donatus quidam apothecam habens, fere ducenta uasa uini corrupta reperit, cuius iussu minister lagenam ex omnibus uasis impletam attulerat, et ad sanctum Stephanum currens, ibique ponens orauit, et reuersus cum lagena, in omnibus uasis ex eadem infudit, et reparatum est uinum.

Donatus quidam dicitur homo, sane honestissimi quoque filii, nomine Rustici, prefectorum numerarii cunctis bene notissimi, pater. Hic in fundo suo suburbano cum loco et nomine uocitato probi generis uina quotannis condere et conseruare consueuerat. Interea, ut possessoribus mos est, commodorum questuum causa, quoslibet terre repositos fructus tunc malle uenales emptoribus publicare, cum uotis exoptatorum lucrorum auariora concurrunt pretia temporum, uisum est memorato domino predii, cum quodam homine suo, uini scilicet gustatore peritissimo, apothecam suam primitus intrare, ac per singula uasa examinando uina approbare. Quo facto, mox ut degustator haustum uasis merum applicuit iudicio labiorum, continuo stupefacta in homine ora uultusque palluere. Nam preter quod uini teterrimus color auersandum oculis ex se offerebat aspectum, etiam tristissimus sapor labiis merendum ingerebat gustum. uerum cum hoc malum in uno tantum uase consistere putaretur, non tam molestante damnum [1 1Kb] iactura patrisfamilias habebatur. At ubi per singula uasa ceptum est circuiri, omniumque uasorum, id est ferme ducentorum, numerus examinatus similiter degenerasse ac deperisse repertus est; quis tunc ibidem fuerit possessoris animus, quis ipsius apothecarii luctus, puto quod ignorare non possit omnis compatiens animus humanus. Non enim reuera minimum et contemnendum detrimentum damnumue contigerat, sed ducenta, ut dixi, fere que putabantur uasa uino suauissimo plenissima, eadem e contrario reperiebantur nec aceti, sed cuiusdam corruptissimi et feculentissimi liquoris squalore adimpleta. Quid ageret ita rei labefacte sue dominus, uindemie sue interitum non adhuc in uitibus, sed, quod est grauius, in ipsa perpessus apotheca? quid, inquam, ageret? quid tam corrupto nec iam dicendo uino facere potuisset? An forsitan qualicumque abiectissimo pretio uendidisset? Sed quis tam fatuus emptor ad rem fatuam accessisset? An saltem effunderet atque proiiceret? Sed quis ita oblitus laborum suorum esset, ut qualescumque anni fructus proculcandos hominibus belluisque facile exponeret? Tandem fluctuabunda in talibus meroribus anima diuine aspirationis aura perflata in portum fidissimum stationemque tutissimam uelificante deducta est gratia. Nam multa secum agitanti hec potior sententia animo insedit possessoris, confugiendum esse ad Amicum Dei Stephanum sanctum, primum martyrem Christi. Proinde iubet illi pregustatori uini sui, ut unam lagunculam ex quolibet uasorum suorum adimpleret, eamque ad Beati Memoriam, benedicendam diluculo deportaret, atque exinde sanctificatam continuo referret, tuncque ex illa per omnia uasa parum quid superfunderet atque discederet. O Domine, Domine, cui cura est pro homine, omnia benigne faciens propter hominem, qui per sanctos tuos olim aquas amaras et infecundas, ligno immisso et uase salis iniecto sanasti , ac per te ipsum, Domine, aquam in uinum conuertisti , ipse nunc et per amicum tuum Stephanum sanctum, reparasti in statum pristinum uina perdita, uersa amaritudine in suauitatem, nigredine in candorem, merore in exsultationem! Propere igitur domini sui iussa minister ille fidelis exsequitur:  lagenam, ut fuerat preceptum, hausit, perrexit, apposuit, reportauit, uasisque singulis permodicum quid contribuit, et abiit. Altera die, memor fidei mandatique sui, surgit paterfamilias matutinus, ministerii conscium ministrumque conuenit, una secum ad apothecam comitem ducit: inspiciuntur denuo cuncta per ordinem uasa: uinum hauritur, nitor in colore conspicitur, sapor in gustu approbatur, tristitia in gaudium commutatur, et quid quantumque fides in Christo eiusque gloriosissimo Amico ualeat reperitur, cunctisque audientibus mirantibusque succeditur: denique illa probatissima uina condigno pretio emptoribus distribuuntur. Ecce qualiter diuina prouidentia utilitatibus hominum deseruit: et quid tandem Deo pro tantis eius beneficiis exhibetur aut redditur?



CAPUT Iu.---Ubi draco de celo magnificus apparuit, a cuius conspectu uniuersa plebs ad Stephani limina confugit, et ipsis orantibus paulatim inter uellera nubium subtractus non comparuit.

1. Quadam die agebantur nundine in nostra ciuitate, et hora iam meridiana celi facies serena in tetram et caliginosam eris turbidinem subito est commota. Ecce autem desuper aspicitur igneus quidam et immense magnitudinis propendens in caput e nubibus draco. Quod non ita insolitum et nouum debet uideri, non solum propter notitiam popularem, uerum etiam Scripture sancte auctoritatem, que de draconibus sic memorat dicens: Laudate Dominum de terrea, dracones et omnes abyssi, ignis, grando, nix, glacies, spiritus tempestatis, que faciunt uerbum eius . Abyssus namque dicitur, non tantum hic deorsum aquarum inestimabilis profunditas, sed etiam sursum istius caliginosi eris, quem suspicimus, immensitas, qui maris ac terre humore uidetur pinguescere: cuius impulsu flabiles aure excitantur, uelut lane uellera nubes agitantur, fulgura ignita emittuntur. Que omnia ne, sicut insipienter sapientes putant, casu et fortuitu fieri crederentur, sancta Scriptura uigilanter prouidit: et posteaquam dixit, Ignis, grando, nix, glacies, spiritus tempestatis; continuo subiunxit de ipso uniuersitatis Creatore atque Rectore, et ait, que faciunt uerbum eius. Proinde pendentem ex hac, ut dixi, prouidentia dispensationis Dei, et nubibus flammantem draconem tanquam de superiore abysso procedentem atque emicantem, cum aliquandiu huc atque illuc motus er ferret atque deferret, ac iamiamque precipitandum super mediam ciuitatem tremor omnium qui aderant exspectantium et stupentium cerneret, fugere conuentu publico popularis turba cepit, et passim quacumque timor egerat, sicut quisque poterat, discurrebat. Totus denique ipse dissolutus perturbatusque mercatus. Relicta namque omni negotiatione terrena, pro sola tantum homines metuebant uita. Quis enim tunc quereret lucra pecunie, in tanto discrimine damna deplorans anime? aut quis cogitaret uel corporis uictum, formidans uite sue ultimum occasum? quis porro cuperet uestem, metu mortis amittens mentem? Magnus etiam concursus multitudinis ad gremium Ecclesie matris, ad misericordiam protinus conuolauit Dei Patris. Ad ipsam Amici Dei sacratam Memoriam in facie prostrata iacebat diuersa etas, dispar quoque sexus. Tandem pro cunctorum fletibus opportune ad Christum domini Stephani fusa prece, clementia Dei annuente, horrendus ille draco paulatim cepit a conspectu hominum inter nubium septa subtrahi atque abscondi, et qua uenti incubuerant, redeunte celi serena facie, discuti atque propelli, ac sic reuocatis animis, atque a tanta tristitia in letitiam reductis, reddebantur Deo et Amico eius uberes gratie cum ingentibus lacrymis de inopinata gratulatione profusis.

2. Ad hec accedit etiam aliud quiddam ex hoc ipso miraculo mirabilius: ne ignara in omnibus fragilitas humana, nichil de diuinis iudiciis et beneficiis euidentius apertiusque edocta, ita ut dignum fuerat, exstitisset  grata. Ecce namque altero die, procurante diuina dispensatione, quidam negotiator nunquam nostre cognitus regioni, subdiaconum nostrum nomine Sennodum in loco Memblotutano [1 1Kb] ultro conuenit, et ad se uocauit, et quisnam uel unde esset ab eodem flagitauit. Qui ubi se subdiaconum Uzalensis Ecclesie memoratus est, respondit continuo idem ille ignotus homo . Dedit ergo subdiacono memorato uelum uariis pictum coloribus, in quo inerat pictura hec: in detera ueli parte ipse sanctus Stephanus uidebatur astare, et gloriosam crucem propriis repositam humeris baiulare, qua crucis cuspide portam ciuitatis uidebatur pulsare, ex qua profugiens draco teterrimus cernebatur exire, Amico Dei uidelicet aduentante. uerum ille serpens noxius nec in ipsa fuga tutissimus, sub triumphali pede Martyris Christi contritus aspiciebatur et pressus. Talis itaque pictura ueli non omnino absque mysterio Dei ubi a memorato subdiacono allata pariter atque suspensa est ante ipsam Memoriam tanti patroni, omnis etas omnisque sexus intueri et mirari cepit, tanquam spectaculum grande, quo scilicet auctore quoue liberatore draco ille exstinctus est hostisque deuictus. Geste quippe rei fidem precedentis diei commendabat in animis omnium attestatio sequentis diei. Namque illud quod studiosius cernebatur in uelo, hoc iam credibilius tenebatur in uero. Concurrebat enim pictura cum gratia, et tam diuinitus pridie gestum salutis beneficium recolebatur, quam postea in ueli imagine aduertebatur. Denique ex ipsa congruentia diei precedentis atque sequentis ueritatis, et imagine rerum et quorumdam exemplariorum, tantus in multis stupor pariterque amor, admiratio et gratulatio accendebatur, ut a cunctis nichil aliud omnino uel diceretur uel affirmaretur nisi hoc unum, uere quia per Amicum suum Deus istam liberauerit ciuitatem, et grandem a nobis depulit pestem. Et reuera Dei fuit ad homines quedam allocutio in uelo tacite significantis quodammodo et dicentis: O miseri mortales, quale hesterna die draconis euaseritis incendium, uel cuius pro uobis aduocati fuerit acceptum suffragium, isto sequenti die istius ueli figuratione intelligite, atque gaudete. Hinc uestram et precedentem tentationem et subsequentem liberationem apud uosmetipsos conferte, exinde non dubii, sed certi, Deo uestro per Amicum meum gratias agite. Ecce draconem de uestra ciuitate cernitis fugatum et expulsum, ecce conferentem caput eius primum Martyrem meum: ecce Crucis tropeum, per quod uicistis inimicum. Hoc ergo modo ciuitate nostra a tanto periculo primitus liberata, ac postea tali per congruentem picturam ueli admonitione instructa et illuminata, gemino miraculo est omnis pia anima in Dei gloria exhilarata.



CAPUT u.---De dispensatore pecunie publice Carthaginis liberato.

1. In supra dictis miraculis domini Stephani patroni communis, uirtutes sanitatum et uisiones somniorum effectusque eorum mediocritate nostra nos digessisse meminimus: nunc uero euidenter et occultata fide humani habitus corporales apparitiones et demonstrationes in foro, in iudiciis, in luce diei, et conuentu populorum, ordinum dignitates hominibus uigilantibus et uidentibus exhibitas per ipsum Amicum Dei, adiuuante Domino, cupimus enarrare. Igitur dispensator pecunie publice Carthaginensis ciuitatis, Florentius nomine, sicut in talibus functionibus fiscalium actionum euenire assolet actoribus earum, ut motus sepe potestatum sub quibus degunt, et quorum ditioni inseruiunt, incurrant; idem usque ad periculum  capitis offensam iudiciarie indignationis incurrerat. Qua de re ex precepto nescio unde proconsulis precipitanter iussus est rapi, et eius mox obtutibus sisti. Quod cum absque ulla mora officium quod patebat [1 1Kb] implesset, memoratumque dispensatorem raptum per publicum sedenti proconsuli in secretario obtulisset; continuo pallor ingens cepit discurrere per corda eorum qui aderant, et uidebant, atque humana miseratione hominem dolebant, eiusque periculum metuebant. Interea uiso protinus quem furialiter querebat, exsurgit in uoce terribili potestas irata, minaci eumdem dispensatorem interrogatione perturbans. At pauefacti hominis fugata mens metu, nec quid diceret inueniebat. Sed ecce Deus ille magister e celo prospiciens super filios hominum, miscens seueritati lenitatem, minas transferens in benignitatem, castigando amans, amando consolans, iudex in flagellis, pater in blandimentis, ubique fidelis, nusquam crudelis; ipse ergo Deus Dominus ad liberandum eum hominem angelum suum misit, de quo dictum est: Immittet angelus Domini in circuitu timentium eum, et eruet eos . Nam cum dispensator ille uite sue incertus ac dubius sub tanto metu terribilis potestatis inter questionarios astaret, repente pulsatum se a tergo persensit. Statimque paululum ceruice delixa, oculisque furtim retrorsum reductis, uidet uelut unum de carnificibus circa se astantem, sibique suggerentem quid ageret, quem rogare deberet, dicentem et admonentem: Inuoca sanctum Stephanum. Quo uiso auditoque Florentius, sue menti ac sensui redditus, et fuga dudum recreato animo confortatus, gloriosum Stephanum intra semetipsum orare atque inuocare minime desistebat. Deinde eleuata parumper facie ad interrogantem iudicem, oculos intendit in iudicis assessorem. Quem cum noua facie, nouoque uultu micantem, fulgentemque conspiceret, neque illum sibi notissimum, sed alium incognitum atque mirificum iudicis consiliarium cerneret, ita ut cum esset assessoris nota antea in omnibus, et marcida euo in uultu deformitas et senilis etas; in illo uero qui ei apparebat, iuuenili decore uultus et candor effulgebat. Hoc uiso memoratus Florentius, diu multumque permotus, non iam dubius, sed firmus et certus, gloriosum Stephanum ibi presentem credebat adesse, ipsumque occultata sede intendere se, et in sua causa iudicem sedere, uel iudici assistere. Nam quo plenius perfectiusque de tali uisione ac presentatione Amici Dei fiduciam caperet, uidet Florentius eumdem suum suffragatorem, suique iudiciis misericordissimum consiliatorem, etiam manu sua sibimet annuentem, et ne quidquam prorsus timeret, per manum dexteram significantem, uultuque hilari sibi arridentem, et spem salutis plenissimam pollicentem. Quid multa? Sensim cepere illi furiales impetus iudicis tumentesque animi ad omnem tranquillitatem lenitatemque deduci: ita ut non formidaret iudicem, sed agnosceret patrem; nec cuius securim capiti suo pertimesceret, sed cuius fauorem proprie salutis speraret. O Domine, Domine, qui ueras tuas laudes in sacris tibi psalmis decantari non arroganter, sed misericorditer iubes; non pro tua iactantia, sed pro nostra tutela, cum dicitur, Tu dominaris potestati maris, motum autem fluctuum eius tu mitigas ! Sicut consonat etiam euangelica auctoritas, ubi imperio Christi tui, dum leuigarentur turbulenti fluctus ac uenti, mirantes dixere discipuli: Qualis est hic, qui imperat uentis et mari, et obediunt ei ? uerissimumque quod etiam alibi in sermone Scripture sacre dicitur de te: Cor regis in manu Domini, sicut aqua decurrens; quocumque uoluerit, illuc detorquet eum . Tu enim, Domine, de consulari irata primitus et post tranquillata potestate erga dispensatorem, illud nostris temporibus exhibuisti, quod in antiqua Scripture auctoritate prius ferociente et rursum blandiente regia  potestate, circa Esther feminam sanctam ostendisti, et in memoriam posteris legendum sciendumque dedisti . Proinde dispensatorem Florentium proconsul, non iam ut officialem suum, sed tanquam filium remotis carnificibus, non solum ad sese atque ad gremium suum absque ullo timore uicinius iussit accedere, sed et eum cepit paterna affectione familiarius commonere, ac deinde indulta uenia uitaque concessa liberum facit de secretario abscedere. Quo facto, qui astabant et pro hominis periculo pia sollicitudine trepidabant, abeunte absoluto et illeso dispensatore, mixto cum stupore gaudio, modo hesitabant, modo exsultabant, modo inter se mirantes et disquirentes dicebant: Unde ista tam repentina rerum commutatio atque conuersio, que proconsularem potestatem omni seueritate exuta ad tantam humanitatem lenitatemque perduxit, ut hominem ad uitam ab ipso mortis limine reduxerit?

2. Porro autem Florentius, licet transacto periculo adhuc tamen ex priore metu aliquantulum animo saucius domum reuersus est. Nulli sane suorum est in tempore confessus quid acciderit, quid uiderit, quid euaserit [1 1Kb] . uerum nocte eadem per somnium uidet sibi apparentem illum qui in secretario a se uisus fuerat, iuuenili specie uestitum, limine, atque ultro nominatim compellatus audiuit: Quid est, Florenti? Agnoscis me? Ego sum qui in secretario apparui tibi, teque de morte liberaui. Quem cum Florentius agnouisset, ipsumque esse Stephanum intellexisset, ubi  eum adorare uoluit, manu mento supposita ab illo eleuatus est. Expergefactus autem Florentius surgit matutinus, cupiensque grates Deo persoluere, eiusque Amico uota sua reddere, solus ad Uzalensem urbem proficiscitur. Sed cum uie sibi incognite essent, uiator ignarus orabat tacitus intra semetipsum, et eiusdem gloriosi Martyris Christi implorat ducatum. uerum cum ipse precem funderet, ecce in silentio precantis presbyter nostre Ecclesie, Firmus nomine. Florentio aliunde superueniens adiungitur. Quem conspiciens Florentius percunctatus est quo iter ageret. Respondens memoratus presbyter, ad Uzalensem se pergere ciuitatem, unde etiam se presbyterum esse confessus est. Tunc Florentius animo exhilaratus gratulari plurimum cepit, omne suum gaudium celare non potuit, sed ab ipso rei geste exordio supradicto presbytero itineris sui comiti adiuncto, que secum diuina misericordia per gloriosum Amicum suum egerit, ordine indicauit. Deinde finito itinere Florentius una cum presbytero ad ciuitatem uenit, beati Martyris limina humili pietate ingressus, et pauimento prostratus omnipotenti Domino Iesu Christo, eiusque beatissimo Amico gratias egit. Monasteria quoque ingressus uenerabili episcopo, simulque seruorum Dei ad se concurrenti choro, omnia hec enarrauit. Et nos quoque secum per multam gratiarum actionem in laudes Dei et corone martyris Stephani alacriter excitauit ac feruentissime accendit. Hec dicta sunt a nobis pauciora de multis que ualuit stilus indagare, et legenda magis cum desiderio, quam cum fastidio religiosis pectoribus commendare.




uolume back matter






INDEX RERUM QUAE IN HOC TOMO SEPTIMO CONTINENTUR.

     IN TOMUM SEPTIMUM PRAEFATIO. 9-10
    SYLLABUS codicum ad quos recognitum est Augustini opus de Ciuitate Dei. 11-12
    S. AURELII AUGUSTINI, HIPP. EPISCOPI, AD MARCELLINUM DE CIuITATE DEI, CONTRA PAGANOS LIBRI uIGINTI DUO. 13-14
    LIBER PRIMUS.---Paganos reprehendit, qui orbis calamitates, maximeque Romane urbis recentem a Gothis uastationem christiane religioni, qua deorum cultus prohibetur, tribuebant. Agit de commodis et incommodis, que tunc bonis et malis, ut solet, fuerunt communia. Illorum denique retundit procacitatem, qui Christianarum feminarum uiolatum a militibus pudorem obiectabant. Ibid.
    PRAEFATIO. De suscepti Operis consilio et argumento. Ibid.
    CAPUT PRIMUM. De aduersariis nominis Christi, quibus in uastatione Urbis propter Christum Barbari pepercerunt. Ibid.
    II. Quod nulla unquam bella ita gesta sunt, ut uictores, propter deos eorum quos uicerant, parcerent uictis. 15
    III. Quam imprudenter Romani deos penates, qui Troiam custodire non potuerant, sibi crediderunt profuturos. 16
    Iu. De asylo Iunonis in Troia, quod neminem liberauit a Grecis, et basilicis Apostolorum, que omnes ad se confugientes a Barbaris defenderunt. 17
    u. De generali consuetudine hostium uictas ciuitates euertentium, quid Cesar censerit. 18
    uI. Quod nec Romani quidem ita ullas ceperint ciuitates, ut in templis earum parcerent uictis. Ibid.
    uII. Quod in euersione Urbis que aspere gesta sunt, de consuetudine acciderint belli; que uero clementer de potentia prouenerint nominis Christi. 19
    uIII. De commodis atque incommodis, que bonis ac malis plerumque communia sunt. 20
    IX. De causis correptionum, propter quas et boni et mali pariter flagellantur. 21
    X. Quod sanctis in amissione rerum temporalium nichil pereat. 23
    XI. De fine temporalis uite, siue longioris siue breuioris. 25
    XII. De sepultura humanorum corporum, que Christianis etiamsi fuerit negata, nil adimit. 26
    XIII. Que sit ratio sanctorum corpora sepeliendi. 27
    XIu. De captiuitate sanctorum, quibus nunquam diuina solatia defuerunt. 28
    Xu. De Regulo, in quo captiuitatis, ob religionem etiam sponte tolerande, exstat exemplum: quod tamen illi deos colenti prodesse non potuit. Ibid.
    XuI. An stupris, que etiam sanctarum forte uirginum est passa captiuitas, contaminari potuerit uirtus animi sine uoluntatis assensu. 30
    XuII. De morte uoluntaria ob metum pene uel dedecoris. Ibid.
     XuIII. De aliena uiolentiarum libidine, quam in oppresso corpore mens inuita perpetitur. 31
    XIX. De Lucretia, que se ob illatum sibi stuprum peremit. 32
    XX. Nullam esse auctoritatem, que Christianis in qualibet causa ius uoluntarie necis tribuat. 34
    XXI. De interfectionibus hominum, que ab homicidii crimine excipiuntur. 35
    XXII. Quod nunquam possit mors uoluntaria ad magnitudinem animi pertinere. Ibid.
    XXIII. Quale exemplum sit Catonis, qui se, uictoriam Cesaris non ferens, interemit. 36
    XXIu. Quod in ea uirtute, qua Regulus Catone prestantior fuit, multo magis emineant Christiani. 37
    XXu. Quod peccatum non per peccatum debeat declinari. 38
    XXuI. De his que fieri non licent, cum a sanctis facta noscuntur, qua ratione facta credenda sint. 39
    XXuII. An propter declinationem peccati mors spontanea appetenda sit. 40
    XXuIII. Quo iudicio Dei in corpora continentium libido hostilis peccare permissa sit. 41
    XXIX. Quid familia Christi respondere debeat infidelibus, cum exprobrant quod eam a furore hostium non liberauerit Christus. 42
    XXX. Quam pudendis prosperitatibus affluere uelint qui de christianis temporibus conqueruntur. Ibid.
    XXXI. Quibus uitiorum gradibus aucta sit in Romanis cupido regnandi. 43
    XXXII. De scenicorum institutione ludorum. 44
    XXXIII. De uitiis Romanorum, quos patrie non correxit euersio. 45
    XXXIu. De clementia Dei, que Urbis excidum temperauit. Ibid.
    XXXu. De latentibus inter impios Ecclesie filiis, et de falsis intra Ecclesiam christianis. Ibid.
    XXXuI. De quibus causis sequenti disputatione sit disserendum. 46
    LIBER SECUNDUS.---In quo disputatione instituta de malis que ante Christum, uigente deorum falsorum cultu perpessi sunt Romani, demonstratur primum eos morum malis et animi uitiis, que mala uel sola uel maxima deputanda sunt, cumulatos procurantibus diis falsis, nedum liberatos fuisse. 47-48
    CAPUT PRIMUM. De modo, qui necessitati disputationis ad hibendus est. Ibid.
    II. De his que primo uolumine expedita sunt. Ibid.
    III. De assumenda historia, qua ostendatur que mala acciderint Romanis, cum deos colerent, antequam religio christiana obcresceret. 49
     Iu. Quod cultores deorum nulla unquam a diis suis precepta probitatis acceperint, et in sacris eorum turpia queque celebrauerint. 49
    u. De obscenitatibus, quibus Mater deûm a cultoribus suis honorabatur. 50
    uI. Deos Paganorum nunquam bene uiuendi sanxisse doctrinam. 51
    uII. Inutilia esse inuenta philosophica sine auctoritate diuina, ubi quemquam ad uitia pronum magis mouet quod dii fecerint, quam quod homines disputarint. 52
    uIII. De ludis scenicis in quibus dii non offenduntur editione suarum turpitudinum, sed placantur. 53
    IX. Quid Romani ueteres de cohibenda petica licentia senserint, quam Greci deorum secuti iudicium, liberam esse uoluerunt. Ibid.
    X. Qua nocendi arte demones uelint uel falsa de se crimina, uel uera narrari. 55
    XI. De scenicis apud Grecos in reipublice administrationem receptis, eo quod placatores deorum iniuste ab homibus spernerentur. Ibid.
    XII. Quod Romani auferendo libertatem petis in homines, quam dederunt in deos, melius de se, quam de diis suis senserint. 56
    XIII. Debuisse intelligere Romanos, quod dii eorum, qui se turpibus ludis coli expetebant, indigni essent honore diuino. 57
    XIu. Meliorem fuisse Platonem, qui petis locum in bene morata urbe non dederit, quam hos deos, qui se ludis scenicis uoluerint honorari. 58
    Xu. Quod Romani quosdam sibi deos, non ratione, sed adulatione instituerint. 60
    XuI. Quod si diis ulla esset cura iustitie, ab eis Romani accipere debuerint precepta uiuendi potius, quam leges ab aliis hominibus mutuari. Ibid.
    XuII. De raptu Sabinarum, aliisque iniquitatibus, que in ciuitate Romana etiam laudatis uiguere temporibus. 61
    XuIII. Que de moribus Romanorum, aut metu compressis, aut securitate resolutis, Sallustii prodat historia. 62
    XIX. De corruptione Romane reipublice, priusquam cultum deorum Christus auferret. 64
    XX. Quali uelint felicitate gaudere, et quibus moribus uiuere, qui tempora christiane religionis incusant. 65
    XXI. Que sententia fuerit Ciceronis de Romana republica. 66
    XXII. Quod diis Romanorum nulla unquam cura fuerit, ne malis moribus respublica deperiret. 69
    XXIII. uarietates rerum temporalium, non ex fauore aut impugnatione demonum, sed ex ueri Dei pendere iudicio. 70
    XXIu. De Syllanis actibus, quorum se demones ostentauerunt adiutores. 71
    XXu. Quantum maligni spiritus ad flagitia incitent homines, cum in committendis sceleribus quasi diuinam exempli sui interponunt auctoritatem. 73
    XXuI. De secretis demonum monitis, que pertinebant ad bonos mores, cum palam in sacris eorum omnis nequitia disceretur. 74
    XXuII. Quanta euersione publice discipline Romani diis suis placandis sacrauerint obscena ludorum. 76
    XXuIII. De christiane religionis salubritate. Ibid.
    XXIX. De abiiciendo cultu deorum cohortatio ad Rom. 77
    LIBER TERTIUS.---Ut in superiore libro de malis morum et animi, sic in presente de corporis externarumque rerum incommodis ostendit Augustinus, Romanos a condita Urbe his assidue uexatos fuisse, atque ad auertenda id genus mala deos falsos, cum ante Christi aduentum libere colerentur, nichil prestitisse. 79-80
    CAPUT PRIMUM. De aduersitatibus quas solas mali metuunt, et quas semper passus est mundus, cum deos coleret. Ibid.
    II. An dii, qui et a Romanis et a Grecis similiter colebantur causas habuerint, quibus Ilium paterentur exscindi. Ibid.
    III. Non potuisse offendi deos Paridis adulterio, quod inter ipsos traditur frequentatum. Ibid.
    Iu. De sententia uarronis, qua utile esse dixit, ut se homines diis genitos mentiantur. 81
    u. Non probari, quod dii adulterium Paridis punierint, quod in Romuli matre non ulti sunt. Ibid.
    uI. De parricidio Romuli, quod dii non uindicarunt. 82
    uII. De euersione Ilii, quod dux Marii Fimbria excidit. 83
    uIII. An debuerit diis Iliacis Roma committi. 84
    IX. An illam pacem, que sub Nume regno fuit, deos prestitisse credendum sit. Ibid.
    X. An optandum fuerit quod tanta bellorum rabie Romanorum augeretur imperium, cum eo studio quo sub Numa auctum est, et quietum esse potuisset et tutum. 85
    XI. De simulacro Cumani Apollinis, cuius fletus creditus est cladem Grecorum, quibus opitulari non poterat, indicare. 86
    XII. Quantos sibi deos Romani preter constitutionem Nume adiecerint, quorum eos numerositas nichil iuuerit. 87
    XIII. Quo iure, quo federe Romani obtinuerint prima  coniugia. 88
    XIu. De impietate belli quod Albanis Romani intulerunt, et de uictoria dominandi libidine adepta. 89
    Xu. Qualis Romanorum regum uita atque exitus fuerit. 91
    XuI. De primis apud Romanos consulibus, quorum alter alterum patria pepulit, moxque ipse post atrocissima parricidia a uulnerato hoste uulneratus interiit. 94
    XuII. Post initia consularis imperii, quibus malis uexata fuerit Romana respublica, diis non opitulantibus quos colebat. 95
    XuIII. Quante clades Romanos sub bellis Punicis triuerint, frustra deorum presidiis expetitis. 98
    XIX. De afflictione belli Punici secundi, qua uires partis utriusque comsumpte sunt. 100
    XX. De exitio Saguntinorum, quibus propter Romanorum amicitiam pereuntibus dii Romani auxilium non tulerunt. 101
    XXI. Quam ingrata fuerit Romana ciuitas Scipioni liberatori suo, et in quibus moribus egerit, quando eam Sallustius optimam fuisse describit. 102
    XXII. De Mithridatis edicto, quo omnes ciues Romanos, qui intra Asiam inuenirentur, iussit occidi. 103
    XXIII. De interioribus malis, quibus Romana respublica exagitata est, precedente prodigio, quod in rabie omnium animalium, que hominibus seruiunt, fuit. 104
    XXIu. De discordia ciuili quam Gracchie seditiones excitauerunt. Ibid.
    XXu. De ede Concordie ex senatusconsulto in loco seditionum et cedium condita. 105
    XXuI. De diuersis generibus belli, que post conditam edem Concordie sunt secuta. 106
    XXuII. De bello ciuili Mariano atque Syllano. 107
    XXuIII. Qualis fuerit Syllana uictoria uindex Mariane crudelitatis. Ibid.
    XXIX. De comparatione Gothice irruptionis cum eis cladibus quas Romani uel a Gallis, uel a bellorum ciuilium auctoribus exceperunt. 108
    XXX. De connexione bellorum, que aduentum Christi plurima et grauissima precesserunt. 109
    XXXI. Quod impudenter presentia incommoda Christo imputent qui deos colere non sinuntur, cum tante clades eo tempore, quo colebantur, exstiterint. 110
    LIBER QUARTUS.---In quo probatur, amplitudinem Romani imperii ac diuturnitatem adscribendam esse, non Ioui diisue Paganorum, quibus singulis uix singule res et infirma queque committenda credebantur officia, sed uni uero Deo felicitatis auctori, cuius potestate ac iudicio regna terrena constituuntur atque seruantur. 111-112
    CAPUT PRIMUM. De his que primo uol. disputata sunt. Ibid.
    II. De his que libro secundo et tertio continentur. Ibid.
    III. An latitudo imperii, que nonnisi belli acquiritur, in bonis siue sapientium habenda sit, siue felicium. 113
    Iu. Quam similia sint latrociniis regna absque iustitia. 115
    u De fugitiuis gladiatoribus, quorum potentia similis fuerit regie dignitatis. Ibid.
    uI. De cupiditate Nini regis, qui, ut latius dominaretur, primus intulit bella finitimis. 116
    uII. An regna terrena inter profectus suos atque delectus, deorum uel iuuentur uel deserantur auxilio. 117
    uIII. Quorum deorum presidio putent Romani imperium suum auctum atque seruatum, cum singulis uix singularum rerum tuitionem committendam esse crediderint. 118
    IX. An imperii Romani amplitudo et diuturnitas Ioui fuerit adscribenda, quem summum deum cultores ipsius opinantur. 119
    X. Quas opiniones secuti sint, qui diuersos deos diuersis mundi partibus prefecerunt. Ibid.
    XI. De multis diis, quos doctores Paganorum unum eumdemque Iouem esse defendunt. 121
    XII. De opinione eorum qui Deum animam mundi, et mundum corpus Dei esse putauerunt. 123
    XIII. De his qui sola rationalia animantia partes esse unius Dei asserunt. Ibid.
    XIu. Augmenta regnorum Ioui incongruenter adscribi: cum, si uictoria, ut uolunt, dea est, ipsa huic negotio sola sufficeret. 124
    Xu. An congruat bonis latius uelle regnare. Ibid.
    XuI. Quid fuerit quod Romani omnibus rebns et omnibus motibus deos singulos deputantes, edem Quietis extra portas esse uoluerunt. 125
    XuII. An, si Iouis summa potestas est, etiam uictoria dea debuerit estimari. Ibid.
    XuIII. Felicitatem et Fortunam qui deas putant, qua ratione secernunt. 126
    XIX. De Fortuna muliebri. Ibid.
    XX. De uirtute et Fide, quas Pagani templis et sacris honorauerint, pretermittentes alia bona, que similiter colenda fuerunt, si recte aliis diuinitas tribuebatur. 127
    XXI. Quod dona non intelligentes Dei, uirtute saltem et Felicitate debuerint esse contenti. Ibid.
    XXII. De scientia colendorum deorum, quam a se uarro gloriatur collatam esse Romanis. 129
     XXIII. De Felicitate, quam Romani, multorum ueneratores deorum, diu non coluerunt honore diuino, cum pro omnibus sola sufficeret. 129
    XXIu. Qua ratione defendant Pagani, quod inter Deos colant ipsa dona diuina. 131
    XXu. De uno tantum colendo Deo, qui, licet nomine ignoretur, tamen felicitatis dator esse sentitur. 132
    XXuI. De ludis scenicis, quos sibi dii celebrari a suis cultoribus exegerunt. Ibid.
    XXuII. De tribus generibus deorum, de quibus Sceuola pontifex disputauit. 133
    XXuIII. An ad obtinendum dilatandumque regnum profuerit Romanis cultus deorum. 134
    XXIX. De falsitate auspicii, quo Romani regni fortitudo et stabilitas uisa est indicari. 135
    XXX. Qualia de diis Gentium etiam cultores eorum se sentire fateantur. 136
    XXXI. De opinionibus uarronis, qui reprobata persuasione populari, licet ad notitiam ueri Dei non peruenerit, unum tamen deum colendum esse censuerit. 137
    XXXII. Ob quam speciem utilitatis principes Gentium apud subiectos sibi populos falsas religiones uoluerunt permanere. 139
    XXXIII. Quod iudicio et potestate Dei ueri omnium regum atque regnorum ordinata sint tempora. Ibid.
    XXXIu. De regno Iudeorum, quod ab uno et uero Deo institutum atque seruatum est, donec in uera religione manserunt. 140
    LIBER QUINTUS.---Initio tollenda fati opinione agit, ne demum existant qui Romani imperii uires et incrementa, que non posse diis falsis adscribi superiore libro monstrauit, referre in fatum uelint. Inde ad questionem de prescientia Dei delapsus, probat liberum nostre uoluntatis arbitrium per eam non auferri. Postea de moribus Romanorum antiquis dicit, et quo eorum merito, siue quo Dei iudicio factum sit, ut illis ad augendum imperium Deus ipse uerus, quem non colebant, adiutor fuerit. Docet postremo que uera ducenda sit felicitas christianorum imperatorum. Ibid.
    CAP. PRIMUM. Causam Romani imperii omniumque regnorum nec fortuitam esse, nec in stellarum positione consistere. 141
    II. De geminorum simili dissimilique ualetudine. 142
    III. De argumento quod ex rota figuli Nigidius mathematicus assumpsit in questione geminorum. 143
    Iu. De Esau et Iacob geminis, multum inter se morum et actionum qualitate disparibus. 144
    u. Quibus modis conuincantur mathematici uanam scientiam profiteri. 144
    uI. De geminis disparis sexus. 146
    uII. De electione diei quo uxor ducitur, quoue in agro aliquid plantatur aut seritur. Ibid.
    uIII. De his qui non astrorum positionem, sed connexionem causarum ex Dei uoluntate pendentem lati nomine appellant. 148
    IX. De prescientia Dei et libera hominis uoluntate, contra Ciceronis definitionem. Ibid.
    X. An uoluntatibus hominum aliqua dominetur necessitas. 152
    XI. De uniuersali prouidentia Dei, cuius legibus omnia continentur. 153
    XII. Quibus moribus antiqui Romani meruerint ut Deus uerus, quamuis non eum colerent, eorum augeret imperium. 154
    XIII. De amore laudis, qui cum sit uitium, ob hoc uirtus putatur, quia per ipsum uitia maiora cohibentur. 158
    XIu. De resecando amore laudis humane, quoniam iustorum gloria omnis in Deo sit. Ibid.
    Xu. De mercede temporali, quam Deus reddidit bonis moribus Romanorum. 160
    XuI. De mercede sanctorum ciuium ciuitatis eterne, quibus utilia sunt Romanorum exempla uirtutum. Ibid.
    XuII. Quo fructu Romani bella gesserint, et quantum his quos uicere, contulerint. Ibid.
    XuIII. Quam alieni a iactantia esse debeant Christiani, si aliquid fecerit pro dilectione eterne patrie, cum tanta Romani gesserint pro humana gloria et ciuitate terrena 162
    XIX. Quo inter se differant cupiditas glorie, et cupiditas dominationis. 165
    XX. Tam turpiter seruire uirtutes humane glorie, quam corporis uoluptati. 167
    XXI. Romanum regnum a Deo uero esse dispositum, a quo est omnis potestas, et cuius prouidentia reguntur uniuersa. Ibid.
    XXII. Tempora exitusque bellorum ex Dei pendere iudicio. 168
    XXIII. De bello in quo Rhadagaisus rex Gothorum, demonum cultor, uno die cum ingentibus copiis suis uictus est. 169
    XXIu. Que sit christianorum imperatorum, et quam uera felicitas. 170
    XXu. De prosperitatibus, quas Constantino imperatori  christiano Deus contulit. 171
    XXuI. De fide et pietate Theodosii Augusti. 172
    LIBER SEXTUS.---Hactenus contra eos qui propter hanc temporalem uitam colendos deos putant: nunc autem aduersus eos qui cultum ipsis credunt propter uitam eternam exhibendum: quos Augustinus libris quinque sequentibus confutaturus, ostendit hic in primis opinionem de diis quam abiectam habuerit ipsemet uarro theologie gentilis scriptor commendatissimus. Affert theologie istius genera secundum eumdeum tria, fabulosum, naturale, et ciuile: ac mox de fabuloso et de ciuili demonstrat, nichil hec genera ad future uite felicitatem conferre. 173-174
    CAPUT PRIMUM. De his qui dicunt deos a se non propter presentem uitam coli, sed propter eternam. 175
    II. Quid uarronem de diis Gentium sensisse credendum sit, quorum talia et genera et sacra detexit, ut reuerentius cum eis ageret, si de illis omnino reticeret. 177
    III. Que sit partitio uarronis librorum suorum, quos de antiquitatibus rerum humanarum diuinarumque composuit. 178
    Iu. Quod ex disputatione uarronis apud cultores deorum antiquiores res humane quam diuine reperiantur. 179
    u. De tribus generibus theologie secundum uarronem, scilicet uno fabuloso, altero naturali, tertioque ciuili. 180
    uI. De theologia mythica, id est fabulosa, et de ciuili, contra uarronem. 182
    uII. De fabulose et ciuilis theologie similitudine atque concordia. 184
    uIII. De interpretationibus naturalium rationum, quas doctores pagani pro diis suis conantur ostendere. 186
    IX. De officiis singulorum deorum. 187
    X. De libertate Senece, qui uehementius ciuilem theologiam reprehendit, quam uarro fabulosam. 190
    XI. Quid de Iudeis Seneca senserit. 192
    XII. Quod Gentilium deorum uanitate detecta, nequeat dubitari eternam eos uitam nemini posse prestare, qui nec ipsam adiuuent temporalem. Ibid.
    LIBER SEPTIMUS.---De diis selectis ciuilis theologie, Iano, Ioue, Saturno, et ceteris, quod nec eorum cultu perueniatur ad eterne uite felicitatem. 193-194
    CAPUT PRIMUM. An, cum in theologia ciuili deitatem non esse constiterit, in selectis diis eam inueniri posse credendum sit. Ibid.
    II. Qui sint dii selecti, et an ab officiis uiliorum deorum habeantur excepti. Ibid.
    III. Quam nulla sit ratio, que de selectione quorumdam deorum possit ostendi, cum multis inferioribus excellentior administratio deputetur. 195
    Iu. Melius actum cum diis inferioribus, qui nullis infamentur opprobriis, quam cum selectis, quorum tante turpitudines celebrentur. 197
    u. De paganorum secretiore doctrina, physicisque rationibus. 198
    uI. De opinione uarronis, qua arbitratus est Deum animam esse mundi, qui tamen in partibus suis habeat animas multas, quarum diuina natura sit. 199
    uII. An rationabile fuerit, Ianum et Terminum in duo numina separari. 200
    uIII. Ob quam causam cultores Iani bifrontem imaginem ipsius finxerint; quam tamen etiam quadrifrontem uideri uolunt. Ibid.
    IX. De Iouis potestate, atque eiusdem cum Iano comparatione. 201
    X. An Iani et Iouis recta discretio sit. 203
    XI. De cognominibus Iouis, que non ad multos deos, sed ad unum eumdemque referuntur. Ibid.
    XII. Quod Iupiter etiam Pecunia nuncupetur. 204
    XIII. Quod dum exponitur quid Saturnus, quidue sit Genius, uterque unus Iupiter esse doceatur. 205
    XIu. De Mercurii et Martis officiis. Ibid.
    Xu. De stellis quibusdam, quas Pagani deorum suorum nominibus nuncuparunt. 206
    XuI. De Apolline et Diana ceterisque selectis diis, quos partes mundi esse uoluerunt. 207
    XuII. Quod etiam ipse uarro opiniones suas de diis pronuntiarit ambiguas. 208
    XuIII. Que credibilior causa sit, qua error Paganita is inoleuerit. Ibid.
    XIX. De interpretationibus, quibus colendi Saturni ratio concinnatur. 209
    XX. De sacris Cereris Eleusine. 210
    XXI. De turpitudine sacrorum, Libero celebratorum. Ibid.
    XXII. De Neptuno, et Salacia, ac uenilia. 211
    XXIII. De Terra, quam uarro deam esse confirmat, eo quod ille animus mundi, quem opinatur deum, etiam hanc corporis sui infimam partem permeet, eique uim diuinam impertiat. Ibid.
    XXIu. De Telluris cognominibus eorumque significationibus, que etiamsi erant multarum rerum indices, non debuerunt multorum deorum firmare opiniones. 213
     XXu. Quam interpretationem de abscisione Attidis Grecorum sapientium doctrina repererit. 215
    XXuI. De turpitudine sacrorum Matris magne. Ibid.
    XXuII. De figmentis physiologorum, qui nec ueram diuinitatem colunt, nec eo cultu quod colenda est uera diuinitas. 217
    XXuIII. Quod doctrina uarronis de theologia in nulla sibi parte concordet. 218
    XXIX. Quod omnia que physiologi ad mundum partesque ipsius retulerunt, ad unum uerum Deum referre debuerint. 219
    XXX. Qua pietate discernatur a creaturis Creator, ne pro uno tot dii celantur, quot sunt opera unius auctoris. Ibid.
    XXXI. Quibus proprie beneficiis Dei, excepta generali largitate, sectatores ueritatis utantur. 220
    XXXII. Quod sacramentum redemptionis Christi nullis retro temporibus defuerit, semperque sit diuersis significationibus predicatum. 221
    XXXIII. Quod per solam christianam religionem manifestari potuerit fallacia spirituum malignorum, de hominum errore gaudentium. Ibid.
    XXXIu. De libris Nume Pompilii, quos senatus, ne sacrorum cause, quales in eis habebantur, innotescerent, iussit incendi. 222
    XXXu. De hydromantia, per quam Numa, uisis quibusdam demonum imaginibus, ludificabatur. 223
    LIBER OCTAuUS.---uenit ad tertium genus theologie, que dicitur naturalis, deque diis eo pertinentibus questionem, an istorum uidelicet deorum cultus prosit ad consequendam uitam beatam, que post mortem futura est, discutiendam suscipit cum Platonicis, qui ceterorum philosophorum sunt facile principes et ad fidei christiane ueritatem proprius accedentes. Atque hic primum refellit Apuleium et quicumque alii cultum demonibus tanquam internuntiis et interpretibus inter deos et homines impendi uolunt; ostendens ipsos demones, quos uitiis obnoxios esse, et que probi prudentesque homines auersantur et damnant, id est, sacrilega petarum figmenta, ludibria theatrica, magicarum artium maleficia et scelera importasse, iisque omnino fauere et delectari compertum est, nulla posse ratione diis bonis homines conciliare. 223-224
    CAPUT PRIMUM. De questione naturalis theologie cum philosophis excellentioris scientie discutienda. Ibid.
    II. De duobus philosophorum generibus, id est, Italico et Ionico, eorumque auctoribus. 225
    III. De Socratica disciplina. 226
    Iu. De precipuo inter Socratis discipulos Platone, qui omnem philosophiam triplici partitione distinxit. 227
    u. Quod de theologia cum Platonicis potissimum disceptandum sit, quorum opinioni omnium philosophorum postponenda sint dogmata. 229
    uI. De Platonicorum sensu in ea parte philosophie, que physica nominatur. 231
    uII. Quanto excellentiores ceteris in logica, id est, rationali philosophia, Platonici sint habendi. 232
    uIII. Quod etiam in morali philosophia Platonici obtineant principatum. Ibid.
    IX. De ea philosophia que ad ueritatem fidei christiane propius accessit. 233
    X. Que sit inter philosophicas artes religiosi excellentia christiani. 234
    XI. Unde Plato eam intelligentiam potuerit acquirere, qua christiane scientie propinquauit. 235
    XII. Quod etiam Platonici, licet de uno uero Deo bene senserint, multis tamen diis sacra facienda censuerint. 236
    XIII. De sententia Platonis, qua definiuit deos non esse nisi bonos amicosque uirtutum. 237
    XIu. De opinione eorum qui rationales animas trium generum esse dixerunt, id est, in diis celestibus, in demonibus eriis, et in hominibus terrenis. 238
    Xu. Quod neque propter eria corpora, neque propter superiora habitacula demones hominibus antecellant. 239
    XuI. Quid de moribus atque actionibus demonum Apuleius Platonicus senserit. 241
    XuII. An dignum sit eos spiritus ab homine coli, a quorum uitiis eum oporteat liberari. Ibid.
    XuIII. Qualis religio sit, in qua docetur quod homines, ut commendentur diis bonis, demonibus uti debeant aduocatis. 242
    XIX. De impietate artis magice, que patrocinio nititur spirituum malignorum. 243
    XX. An credendum sit quod dii boni libentius demonibus quam hominibus misceantur. 244
    XXI. An demonibus nuntiis et interpretibus dii utantur, fallique se ab eis aut ignorent, aut uelint. 245
    XXII. De abiiciendo cultu demonum, contra Apuleium. 246
    XXIII. Quid Hermes Trismegistus de idololatria senserit, et unde scire potuerit superstitiones Aegyptias auferendas. 247
    XXIu. Quomodo Hermes patenter parentum suorum sit  confessus errorem, quem tamen doluerit destruendum. 249
    XXu. De his que sanctis Angelis et hominibus possunt esse communia. 252
    XXuI. Quod omnis religio Paganorum circa homines mortuos fuerit impleta. 253
    XXuII. De modo honoris, quem Christiani martyribus impendunt. 255
    LIBER NONUS.---Postquam dixit in superiore libro de abiiciendo demonum cultu, quippe qui spiritus malos se ipsi prodant tam multis argumentis; in isto iam libro iis occurrit Augustinus, qui demonum differentiam afferunt aliorum malorum, aliorum bonorum: qua ipse explosa differentia probat nulli omnino demoni, sed uni Christo munus mediatoris hominum ad beatitudinem posse competere. 255-256
    CAPUT PRIMUM. Ad quem articulum disputatio premissa peruenerit, et quid discutiendum sit de residua questione. Ibid.
    II. An inter demones, quibus dii superiores sunt, sit aliqua pars bonorum, quorum presidio ad ueram beatitudinem possit humana anima peruenire. 257
    III. Que demonibus Apuleius adscribat: quibus cum rationem non subtrahat, nichil uirtutis assignat. Ibid.
    Iu. De perturbationibus que animo accidunt, que sit Peripateticorum Stoicorumque sententia. 258
    u. Quot passiones, que christianos animos afficiunt, non in uitium trahant, sed uirtutem exerceant. 260
    uI. Quibus passionibus demones, confitente Apuleio, exagitentur, quorum ope homines apud deos asserit adiuuari. 261
    uII. Quod Platonici figmentis petarum infamatos asserant deos de contrariorum studiorum certamine, cum he partes demonum, non deorum sint. 262
    uIII. De diis celestibus et demonibus eriis hominibusque terrenis Apuleii Platonici definitio. 263
    IX. An amicitia celestium deorum per intercessionem demonum possit homini prouideri. 264
    X. Quod secundum Plotini sententiam, minus miseri sint homines in corpore mortali, quam demones in eterno. 265
    XI. De opinione Platonicorum, qua putant animas hominum demones esse post corpora. Ibid.
    XII. De ternis contrariis, quibus secundum Platonicos demonum et hominum natura distinguitur. 266
    XIII. Quomodo demones, si nec cum diis beati, nec cum hominibus sunt miseri, inter utramque partem sine utriusque communione sint medii. Ibid.
    XIu. An homines, cum sint mortales, possint uera beatitudine esse felices. 268
    Xu. De Mediatore Dei et hominum, homine Christo Iesu. Ib.
    XuI. An rationabiliter Platonici definierint deos celestes, declinantes terrena contagia, hominibus non misceri, quibus ad amicitiam deorum demones suffragentur. 269
    XuII. Ad consequendam uitam beatam, que in participatione est summi boni, non tali mediatore indigere hominem qualis est demon, sed tali qualis unus est Christus. 271
    XuIII. Quod fallacia demonum, dum sua intercessione uiam spondet ad Deum, hoc annitatur, ut homines a uia ueritatis auertat. 272
    XIX. Quod apellatio demonum iam nec apud cultores eorum assumatur in significationem alicuius boni. Ibid.
    XX. De qualitate scientie, que demones superbos facit. 273
    XXI. Ad quem modum Dominus uoluerit demonibus innotescere. Ibid.
    XXII. Quid intersit inter scientiam sanctorum Angelorum, et scientiam demonum. 274
    XXIII. Nomen deorum falso adscribit diis Gentium, quod tamen et Angelis sanctis et hominibus iustis ex diuinarum Scripturarum auctoritate commune est. 275
    LIBER DECIMUS.---In quo docet Augustinus diuinum honorem, qui latrie cultus dicitur et sacrificiis agitur, nolle Angelos bonos exhiberi nisi uni Deo, cui et ipsi seruiunt. De principio subinde ac uia purgande ac liberande anime disputat contra Porphyrium. 277-278
    CAPUT PRIMUM. ueram beatitudinem siue Angelis, siue hominibus, per unum Deum tribui, etiam Platonicos definisse: sed utrum hi, quos ob hoc ipsum colendos putant, uni tantum Deo, an etiam sibi sacrificari uelint, esse querendum. Ibid.
    II. De superna illuminatione quid Plotinus Platonicus senserit. 279
    III. De uero Dei cultu, a quo Platonici, quamuis creatorem uniuersitatis intellexerint, deuiarunt colendo angelos siue bonos siue malos honore diuino. 280
    Iu. Quod uni uero Deo sacrificium debeatur. 281
    u. De sacrificiis que Deus non requirit, sed ad significationem eorum offerri uoluit que requirit. Ibid.
    uI. De uero perfectoque sacrificio. 283
    uII. Quod sanctorum Angelorum ea sit in nos dilectio, ut nos non suos, sed unius ueri Dei uelint esse cultores. 284
    uIII. De miraculis que Deus ad corroborandam fidem piorum, etiam per Angelorum ministerium, promissis suis adhibere dignatus est. 285
     IX. De illicitis artibus erga demonum cultum, in quibus Porphyrius Platonicus, quedam probando, quedam quasi improbando, uersatur. 286
    X. De theurgia, que falsam purgationem animis demonum inuocatione promittit. 288
    XI. De epistola Porphyrii ad Anebontem Aegyptum, in qua petit de diuersitate demonum se doceri. Ibid.
    XII. De miraculis que per sanctorum Angelorum ministerium Deus uerus operatur. 291
    XIII. De inuisibili Deo, qui se inuisibilem sepe prestiterit, non secundum quod est, sed secundum quod poterant ferre cernentes. Ibid.
    XIu. De uno Deo colendo, non solum propter eterna, sed etiam propter temporalia beneficia, quia uniuersa in ipsius prouidentie potestate consistunt. 292
    Xu. De ministerio sanctorum Angelorum, quo prouidentie Dei seruiunt. 293
    XuI. An de promerenda beata uita his angelis sit credendum, qui se coli exigunt honore diuino; an uero illis, qui non sibi, sed uni Deo sancta precipiunt religione seruiri. Ibid.
    XuII. De arca Testamenti miraculisque signorum, que ad commendandam Legis ac promissionis auctoritatem diuinitus facta sunt. 295
    XuIII. Contra eos qui de miraculis, quibus Dei populus eruditus est, negant ecclesiasticis Libris esse credendum. 296
    XIX. Que ratio sit uisibilis sacrificii, quod uni uero et inuisibili Deo offerri docet uera religio. 297
    XX. De summo ueroque sacrificio, quod ipse Dei et hominum Mediator effectus est. 298
    XXI. De modo potestatis demonibus date ad glorificandos sanctos per tolerantiam passionum, qui erios spiritus non placando ipsos, sed in Deo permanendo uicerunt. Ibid.
    XXII. Unde sit sanctis aduersum demones potestas, et unde cordis uera purgatio. 299
    XXIII. De principiis, in quibus Platonici purgationem anime esse profitentur. 300
    XXIu. De uno ueroque principio, quod solum naturam humanam purgat et renouat. Ibid.
    XXu. Omnes sanctos et sub Legis tempore, et sub prioribus seculis, in sacramento et fide Christi iustificatos fuisse. 302
    XXuI. De inconstantia Porphyrii inter confessionem ueri Dei et cultum demonum fluctuantis. 303
    XXuII. De impietate Porphyrii, qua etiam Apuleii transcendit errorem. 304
    XXuIII. Quibus persuasionibus Porphyrius obcecatus non potuerit ueram sapientiam, quod est Christus, agnoscere. 306
    XXIX. De incarnatione Domini nostri Iesu Christi, quam confiteri Platonicorum erubescit impietas. 307
    XXX. Quanta Platonici dogmatis Porphyrius refutauerit, et dissentiendo correxerit. 309
    XXXI. Contra argumentum Platonicorum, quo animam humanam Deo asserunt esse ceternam. 311
    XXXII. De uniuersali uia anime liberande, quam Porphyrius male querendo non reperit, et quam sola gratia christiana reserauit. 312
    LIBER UNDECIMUS.---Incipit operis pars altera, que est de duarum ciuitatum, terrene et celestis, exortu, et procursu, ac debitis finibus. Hoc primum libro ciuitatum earumdem exordia quomodo in Angelorum bonorum et malorum discretione precesserint, demonstrat Augustinus, eaque occasione agit de constitutione mundi, que sacris Litteris in principio libri Geneseos describitur. 315-316
    CAPUT PRIMUM. De ea parte operis, qua duarum ciuitatum, id est, celestis ac terrene, initia et fines incipiunt demonstrari. Ibid.
    II. De cognoscendo Deo, ad cuius notitiam nemo hominum peruenit, nisi per Mediatorem Dei et hominum hominem Iesum Christum. 317
    III. De auctoritate canonice Scripture, diuino Spiritu condite. 318
    Iu. De conditione mundi, quod nec intemporalis sit, nec nouo Dei ordinata consilio, quasi postea uoluerit quod antea noluerit. 319
    u. Tam non esse cogitandum de infinitis temporum spatiis ante mundum, quam nec de infinitis locorum. 320
    uI. Creationis mundi et temporum unum esse principium, nec aliud alio preueniri. 321
    uII. De qualitate primorum dierum, qui antequam sol fieret, uesperam et mane traduntur habuisse. 322
    uIII. Que qualisue intelligenda sit Dei requies, qua post opera sex dierum requieuit in septimo. 323
    IX. De Angelorum conditione quid secundum diuina testimonia sentiendum sit. Ibid.
    X. De simplici et incommutabili Trinitate, Patris et Filii et Spiritus sancti, unius Dei: cui non est aliud qualitas, aliud substantia. 325
    XI. AD eius beatitudinis, quam sancti Angeli ab initio sui  semper habuerunt, etiam illos spiritus qui in ueritate non steterunt, participes fuisse credendum sit. 327
    XII. De comparatione beatitudinis iustorum, necdum tenentium promissionis diuine premium, et primorum in paradiso hominum ante peccatum. 328
    XIII. An ita unius felicitatis omnes Angeli sint creati, ut neque lapsuros se possent nosse qui lapsi sunt, et post ruinam labentium perseuerantie sue prescientiam acceperint qui steterunt. Ibid.
    XIu. Quo genere locutionis dictum sit de diabolo, quod in ueritate non steterit, quia ueritas non est in eo. 330
    Xu. Quid sentiendum sit de eo quod scriptum est, Ab initio diabolus peccat. Ibid.
    XuI. De gradibus et differentiis creaturarum, quod aliter pendit usus utilitatis, aliter ordo rationis. 331
    XuII. uitium malitie non naturam esse, sed contra naturam, cui ad peccandum non Conditor causa est sed uoluntas. Ibid.
    XuIII. De pulchritudine uniuersitatis, que per ordinationem Dei etiam ex contrariorum fit oppositione luculentior. 332
    XIX. Quid sentiendum uideatur de eo quod scriptum est, Diuisit Deus inter lucem et tenebras. Ibid.
    XX. De eo quod post discretionem lucis atque tenebrarum dictum est, Et uidit Deus lucem, quia bona est. 333
    XXI. De eterna et incommutabili scientia Dei ac uoluntate, qua semper illi uniuersa que fecit, sic placuerunt facienda, quemadmodum facta. Ibid.
    XXII. De his quibus in uniuersitate rerum a bono Creatore bone conditarum quedam displicent, et putant nonnullam esse naturam malam. 335
    XXIII. De errore, in quo Origenis doctrina inculpatur. 336
    XXIu. De Trinitate diuina, que per omnia opera sua significationis sue sparsit indicia. 337
    XXu. De tripartita totius philosophie disciplina. 338
    XXuI. De imagine summe Trinitatis, que secundum quemdam modum in natura etiam necdum beatificati hominis inuenitur. 339
    XXuII. De essentia et scientia, et utriusque amore. 340
    XXuIII. An etiam ipsum amorem, quo et esse et scire diligimus, diligere debeamus, quo magis diuine Trinitatis imagini propinquamus. 341
    XXIX. De sanctorum Angelorum scientia, qua Trinitatem in ipsa eius deitate nouerunt, et qua operum causas prius in operantis arte, quam in ipsis operibus artificis intuentur. 343
    XXX. De senarii numeri perfectione, qui primus partium suarum quantitate completur. Ibid.
    XXXI. De die septimo, in quo plenitudo et requies commendantur. 344
    XXXII. De opinione eorum qui Angelorum creationem anteriorem uolunt esse, quam mundi. 345
    XXXIII. De duabus Angelorum societatibus diuersis atque disparibus, que non incongrue intelliguntur lucis et tenebrarum nominibus nuncupate. 346
    XXXIu. De eo quod quidam putant, in conditione firmamenti aquarum discretarum nomine Angelos significatos, et quod quidam aquas existimant non creatas. 347
    LIBER DUODECIMUS.---In quo prius quidem de Angelis inquirit Augustinus, unde nimirum aliis bona uoluntas, aliis mala, et que causa beatitudinis bonorum, que causa miserie malorum angelorum fuerit. Postea uero de hominis institutione agit, docetque eum non ab eterno, sed in tempore esse conditum, nec alio auctore quam Deo. 347-348
    CAPUT PRIMUM. De una bonorum malorumque angelorum natura. Ibid.
    II. Nullam essentiam Deo esse contrariam, quia ab eo qui summe est et semper est, hoc totum uidetur diuersum esse quod non est. 350
    III. De inimicis Dei, non per naturam, sed per contrariam uoluntatem, que cum ipsis nocet, bone utique nature nocet: quia uitium si non nocet, non est. 350
    Iu. De natura irrationalium, aut uita carentium, que in suo genere atque ordine ab uniuersitatis decore non discrepat. 351
    u. Quod in omni nature specie ac modo laudabilis sit Creator. 352
    uI. Que causa sit beatitudinis Angelorum bonorum, et que causa sit miserie angelorum malorum. 353
    uII. Causam efficientem male uoluntatis non esse querendam. 355
    uIII. De amore peruerso, quo uoluntas ab incommutabili bono ad commutabile bonum deficit. Ibid.
    IX. An sancti Angeli quem habent creatorem nature, eumdem habeant bone uoluntatis auctorem per Spiritum sanctum in eis caritate diffusa. 356
    X. De falsitate eius historie, que multa millia annorum preteritis temporibus adscribat. 357
    XI. De his qui hunc quidem mundum non sempiternum putant, sed aut innumerabiles, aut eumdem unum certa conclusione  seculorum semper nasci et resolui opinantur. 359
    XII. Quid respondendum sit his, qui primam conditionem hominis tardam esse causantur. Ibid.
    XIII. De reuolutione seculorum, quibus certo fine conclusis, uniuersa semper in eumdem ordinem eamdemque speciem reditura quidam philosophi crediderunt. 360
    XIu. De temporali conditione generis humani, quam Deus nec nouo consilio constituerit, nec mutabili uoluntate. 362
    Xu. An ut Deus semper, etiam dominus fuisse semper intelligatur, credendum sit creaturam quoque nunquam defuisse cui dominaretur: et quomodo dicatur semper creatum, quod dici non potest ceternum. 363
    XuI. Quomodo intelligenda sit promissa homini a Deo uita eterna ante tempora eterna. 365
    XuII. Quid de incommutabili consilio aut uoluntate Dei fides sana defendat, contra ratiocinationes eorum qui opera Dei ex eternitate repetita per eosdem semper uolunt seculorum redire circuitus. 366
    XuIII. Contra eos qui dicunt, ea que infinita sunt nec Dei posse scientia comprehendi. 367
    XIX. De seculis seculorum. 368
    XX. De impietate eorum qui asserunt animas summe uereque beatitudinis participes, iterum atque iterum per circuitus temporum ad easdem miserias laboresque redituras. 369
    XXI. De conditione unius primi hominis, atque in eo generis humani. 372
    XXII. Quod prescierit Deus hominem, quem primum condidit, peccaturum; simulque preuiderit quantum piorum populum ex eius genere in angelicum consortium sua esset gratia translaturus. Ibid.
    XXIII. De natura humane anime create ad imaginem Dei. 373
    XXIu. An ullius uel minime creature possint dici Angeli creatores. Ibid.
    XXu. Omnem naturam et omnem speciem uniuerse creature nonnisi opere Dei formari. 374
    XXuI. De Platonicorum opinione, qua putauerunt Angelos quidem a Deo conditos, sed ipsos esse humanorum corporum conditores. 375
    XXuII. In primo homine exortam fuisse omnem plenitudinem generis humani, in qua preuidit Deus que pars honoranda esset premio, que damnanda supplicio. 376
    LIBER DECIMUS TERTIUS.---In quo docetur mortem in hominibus esse penalem, ortamque ex Adami peccato. 377-378
    CAPUT PRIMUM. De lapsu primi hominis, per quem est contracta mortalitas. Ibid.
    II. De ea morte, que anime semper utcumque uicture accidere potest, et ea cui corpus obnoxium est. Ibid.
    III. An mors, que per peccatum primorum hominum in omnes homines pertransiit, etiam sanctis pena peccati sit. Ib.
    Iu. Cur ab his qui per gratiam regenerationis absoluti sunt a peccato, non auferatur mors, id est, pena peccati. 379
    u. Quod sicut iniqui male utuntur lege que bona est, ita et iusti bene utuntur morte que mala est. 380
    uI. De generalis mortis malo, quo anime et corporis societas separatur. 381
    uII. De morte, quam non regenerati pro Christi confessione suscipiunt. Ibid.
    uIII. Quod in sanctis prime mortis pro ueritate susceptio, secunde sit mortis absolutio. 382
    IX. Tempus mortis, quo uite sensus aufertur, in morientibus, an in mortuis esse dicendum sit. Ibid.
    X. De uita mortalium, que mors potius quam uita dicenda est. 383
    XI. An quisquam simul et uiuens esse possit et mortuus. 384
    XII. Quam mortem primis hominibus Deus, si mandatum eius transgrederentur, fuerit comminatus. 385
    XIII. Preuaricatio primorum hominum, quam primam senserit penam. 386
    XIu. Qualis homo sit factus a Deo, et in quam sortem deciderit sue uoluntatis arbitrio. Ibid.
    Xu. Quod Adam peccans prius reliquerit Deum, quam relinqueretur a Deo; et primam fuisse anime mortem a Deo recessisse. 387
    XuI. De philosophis qui anime separationem a corpore non putant esse penalem, cum Plato inducat summum Deum diis minoribus promittentem, quod nunquam sint corporibus exuendi. Ibid.
    XuII. Contra eos qui asserunt, terrena corpora incorruptibilia fieri et eterna non posse. 389
    XuIII. De terrenis corporibus, que philosophi affirmant in celestibus esse non posse; quia quod terrenum est, naturali pondere uocetur ad terram. 390
    XIX. Contra eorum dogmata, qui primos homines, si non peccassent, immortales futuros fuisse non credunt. 392
    XX. Quod caro sanctorum, que nunc requiescit in spe, in meliorem reparanda sit qualitatem, quam fuit primorum hominum ante peccatum. 393
     XXI. De paradiso, in quo primi homines fuerant, quod recte possit significatione eius spirituale aliquid intelligi, salua ueritate narrationis historice de corporali loco. 394
    XXII. De corporibus sanctorum post resurrectionem, que sic spiritualia erunt, ut non in spiritum caro uertatur. 395
    XXIII. Quid intelligendum sit de corpore animali et de corpore spirituali; aut qui moriuntur in Adam, qui uero uiuificantur in Christo. Ibid.
    XXIu. Qualiter accipienda sit uel illa insufflatio, in qua primus homo factus est in animam uiuentem; uel illa quam Dominus fecit, dicens, Accipite Spiritum sanctum. 398
    LIBER DECIMUS QUARTUS.---Rursum de primi hominis peccato, ex quo uite carnalis et uitiosorum affectuum causam profluxisse docet Augustinus: sed presertim libidinis erubescende malum penam inobedientie reciprocam esse ostendit, et quomodo, si non peccasset homo, filios fuisset absque libidine propagaturus, inquirit. Ibid.
    CAPUT PRIMUM. Per inobedientiam primi hominis in secunde mortis perpetuitatem ruituros omnes fuisse, nisi multos Dei gratia liberaret. 403
    II. De uita carnali, que non ex corporis tantum, sed etiam ex animi sit intelligenda uitiis. Ibid.
    III. Peccati causam ex anima, non ex carne prodiisse, et corruptionem ex peccato contractam, non peccatum esse, sed penam. 405
    Iu. Quid sit secundum hominem, quidue secundum Deum uiuere. 407
    u. Quod de corporis animeque natura tolerabilior quidem Platonicorum quam Manicheorum sit opinio; sed et ipsi reprobantur, quoniam uitiorum causas nature carnis adscribunt. 408
    uI. De qualitate uoluntatis humane, sub cuius iudicio affectiones animi aut praue habentur aut recte. 409
    uII. Amorem et dilectionem indifferenter et in bono et in malo apud sacras Litteras inueniri. 410
    uIII. De tribus perturbationibus, quas in animo sapientis Stoici esse uoluerunt, excluso dolore siue tristitia, quam uirtus animi sentire non debeat. 411
    IX. De perturbationibus animi, quarum affectus rectos habet uita iustorum. 413
    X. An primos homines in paradiso constitutos nullis perturbationis, priusquam deliquerint, affectos fuisse credendum sit. 417
    XI. De lapsu primi hominis, in quo bene condita natura est, nec potest nisi a suo Auctore reparari. 418
    XII. De qualitate primi peccati per hominem admissi. 420
    XIII. Quod in preuaricatione Ade ad opus malum uoluntas precesit mala. Ibid.
    XIu. De superbia transgressionis, que ipsa fuit transgressione deterior. 422
    Xu. De iustitia retributionis, quam primi homines pro sua inobedientia receperunt. Ibid.
    XuI. De libidinis malo, cuius nomen cum multis uitiis congruat, proprie tamen motibus obscenis corporis adscribitur. 424
    XuII. De nuditate primorum hominum, quam post peccatum turpem pudendamque uiderunt. 425
    XuIII. De pudore concubitus, non solum uulgari, sed etiam coniugali. 426
    XIX. Quod partes ire atque libidinis tam uitiose mouentur, ut eas necesse sit frenis sapientie cohiberi, que in illa ante peccatum nature sanitate non fuerunt. 427
    XX. De uanissima turpitudine Cynicorum. 428
    XXI. De benedictione multiplicande fecunditatis humane ante peccatum, quam preuaricatio non adimeret, et cui libidinis morbus accesserit. Ibid.
    XXII. De copula coniugali a Deo primitus instituta, atque benedicta. 429
    XXIII. An etiam in paradiso generandum fuisset, si nemo peccasset; uel utrum contra actum libidinis pugnatura illic fuisset traditio castitatis. 430
    XXIu. Quod insontes homines et merito obedientie in paradiso permanentes, ita genitalibus membris fuissent usuri ad generationem prolis, sicut ceteris ad arbitrium uoluntatis. 432
    XXu. De uera beatitudine, quam temporalis uita non obtinet. 433
    XXuI. Quod felicitas in paradiso uiuentium sine erubescendo appetitu generandi officium credenda sit implere potuisse. 434
    XXuII. De peccatoribus et angelis et hominibus, quorum peruersitas non perturbat prouidentiam Dei. 435
    XXuIII. De qualitate duarum ciuitatum, terrene atque celestis. 436
    LIBER DECIMUS QUINTUS.---Postquam egit quatuor proxime antecedentibus libris de ciuitatum duarum, terrene ac celestis exortu, libros totidem de earumdem ciuitatum procursu subiungit Augustinus, idque argumentum ea ratione aggreditur, ut precipua capita sacre historie eodem  spectantia pertractet, primum scilicet quinto decimo hoc libro que in Genesi leguntur a Cain et Abel usque ad diluuium. 437-438
    CAPUT PRIMUM. De duobus ordinibus generationis humane in diuersos fines ab initio procurrentis. Ibid.
    II. De filiis carnis, et filiis promissionis. Ibid.
    III. De sterilitate Sarre, quam Dei gratia fecundauit. 439
    Iu. De terrene ciuitatis uel concertatione, uel pace. 440
    u. De primo terrene ciuitatis auctore fratricida, cuius impietati Romane urbis conditor germani cede responderit. 441
    uI. De languoribus, quos ex pena peccati etiam ciues ciuitatis Dei in huius uite peregrinatione patiuntur, et a quibus Deo medente sanantur. 442
    uII. De causa et pertinacia sceleris Cain, quem a facinore concepto nec Dei sermo reuocauit. 443
    uIII. Que ratio fuerit, ut Cain inter principia generis humani conderet ciuitatem. 445
    Iu. De longa uita hominum, que fuit ante diluuium, et de ampliore humanorum corporum forma. 447
    X. De differentia qua inter Hebreos et nostros Codices uidentur annorum numeri dissonare. 448
    XI. De annis Mathusalem, cuius etas quatuordecim annis diluuium uidetur excedere. 449
    XII. De opinione eorum, qui primorum temporum homines tam longeuos, quam scribitur, fuisse non credunt. 450
    XIII. An in dinumeratione annorum, Hebreorum magis quam Septuaginta interpretum sit sequenda auctoritas. 452
    XIu. De parilitate annorum, qui iisdem quibus nunc spatiis et in prioribus seculis cucurrerunt. 454
    Xu. An credibile sit, primi seculi uiros usque ad eam etatem, qua filios generasse referuntur, a concubitu continuisse. 456
    XuI. De iure coniugiorum quod dissimile a subsequentibus matrimoniis habuerint prima connubia. 457
    XuII. De duobus ex uno genitore procreatis patribus atque principibus. 460
    XuIII. Quid significatum sit in Abel, et Seth, et Enos, quod appareat ad Christum et corpus eius, id est Ecclesiam, pertinere. 461
    XIX. De Significatione que in Enoch translatione monstratur. 462
    XX. De eo quod Cain successio in octo ab Adam generationes clauditur, et in posteris ab eodem patre Adam Ne decimus inuenitur. Ibid.
    XXI. Qua ratione commemorato Enoch, qui fuit filius Cain, totius generationis eius usque ad diluuium sit continuata narratio; commemorato autem Enos, qui fuit filius Seth, ad conditionis humane principium sit reditum. 465
    XXII. De lapsu filiorum Dei alienigenarum mulierum amore captorum, unde et omnes, exceptis octo hominibus, diluuio perire meruerunt. 467
    XXIII. An credendum sit angelos substantie spiritualis, amore speciosarum mulierum captos, earumdem iniisse coniugia, ex quibus gigantes sint creati. 468
    XXIu. Quomodo intelligendum sit, quod de eis qui diluuio perdendi erant, Dominus dixerit, Erunt dies eorum centum uiginti anni. 471
    XXu. De ira Dei, que incommutabilem tranquillitatem nulla inflammatione perturbat. 472
    XXuI. Quod arca quam Ne iussus est facere, in omnibus Christum Ecclesiamque significet. Ibid.
    XXuII. De arca atque diluuio, nec illis esse consentiendum, qui solam historiam recipiunt sine allegorica significatione; nec illis qui solas figuras defendunt repudiata historica ueritate. 473
    LIBER DECIMUS SEXTUS.---In cuius priore parte, a capite uidelicet primo ad duodecimum, ciuitatis utriusque, celestis ac terrene, procursus exhibetur secundum sacram historiam a Ne usque ad Abraham: posteriore autem parte de celestis tantummodo ciuitatis procursu ab Abraham usque ad Isrelitarum reges disputatur. 475-476
    CAPUT PRIMUM. An post diluuium, a Ne usque ad Abraham, alieque familie secundum Deum uiuentium reperiantur. Ib.
    II. Quid in filiis Ne prophetice fuerit figuratum. 477
    III. De generationibus trium filiorum Ne. 479
    Iu. De diuersitate linguarum, principioque Babylonis. 482
    u. De descensione Domini ad confundendam linguam edificantium turrem. 483
    uI. Qualis intelligenda sit esse locutio, qua Deus Angelis loquitur. 484
    uII. An omne bestiarum genus etiam remotissime a terris insule ex eo numero acceperint, qui in arca an diluuii nundatione seruatus est. 485
    uIII. An ex propagine Adam uel filiorum Ne quedam genera hominum monstrosa prodierint. Ibid.
    IX. An inferiorem partem terre, que nostre habitationi contraria est, Antipodas habere credendum sit. 487
     X. De generatione Sem, in cuius progenie tendens ad Abraham ciuitatis Dei ordo dirigitur. 488
    XI. Quod ea primitus lingua in usu hominum fuerit, que postea Hebrea ab Heber nomine nuncupata est, et in cuius familia remansit, cum diuersitas esset facta linguarum. 490
    XII. De articulo temporis in Abraham, a quo sancte successionis nouus ordo contexitur. 492
    XIII. Que ratio fecisse uideatur, ut in transmigratione Thare, qua Chaldeos deserens in Mesopotamiam transiit, nulla filii eius Nachor facta sit mentio. 493
    XIu. De annis Thare, qui in Charra uite sue tempus impleuit. 494
    Xu. De tempore profectionis Abrahe, qua secundum preceptum Dei exiit de Charra. Ibid.
    XuI. De ordine et qualitate promissionum Dei, que ad Abraham facte sunt. 496
    XuII. De tribus excellentioribus gentium regnis, quorum unum, id est Assyriorum, iam Abraham genito sublimius eminebat. 497
    XuIII. De iterato alloquio Dei ad Abraham, quo ei et semini eius Chanaan terra promittitur. Ibid.
    XIX. De Sarre pudicitia in Aegypto per Deum custodita, quam Abraham non uxorem suam esse dixerat, sed sororem. 498
    XX. De secessione Lot et Abrahe, que illis salua caritate complacuit. Ibid.
    XXI. De tertia promissione Dei, qua terram Chanaan Abrahe et semini eius in perpetuum pollicetur. Ibid.
    XXII. De superatis ab Abraham hostibus Sodomorum, quando et Loth de captiuitate eripuit, et a Melchisedech sacerdote benedictus est. 499
    XXIII. De uerbo Domini ad Abraham, quo ei promittitur secundum multitudinem stellarum multiplicanda posteritas; quod credens iustificatus est adhuc in preputio constitutus. 500
    XXIu. De significatione sacrificii, quod Abraham offerre preceptus est, cum poposcisset ut de his que crediderat, doceretur. 501
    XXu. De Agar ancilla Sarre, quam eadem Sarra Abrahe uoluit esse concubinam. 503
    XXuI. De testificatione Dei ad Abraham, qua eidem seni de Sterili Sarra filium spondet, patremque eum gentium statuit, et promissi fidem sacramento circumcisionis obsignat. 504
    XXuII. De masculo, qui si octauo die non fuerit circumcisus, perit anima eius, quia testamentum Dei dissipauit. 506
    XXuIII. De commutatione nominum Abrahe et Sarre, qui cum ob unius sterilitatem, ob utriusque autem senectutem generare non possent, munus fecunditatis indepti sunt. 507
    XXIX. De tribus uiris uel angelis, in quibus ad quercum Mambre apparuisse Abrahe Dominus indicatur. 508
    XXX. De Lot a Sodomis liberato, atque eisdem celesti igne consumptis; et de Abimelech, cuius concupiscentia castitati Sarre nocere non potuit. 509
    XXXI. De Isaac secundum promissionem nato, cui nomen ex risu utriusque parentis est inditum. 510
    XXXII. De obedientia et fide Abrahe, qua per oblationem immolandi filii probatus est, et de morte Sarre. Ibid.
    XXXIII. De Rebecca nepte Nachor, quam Isaac accepit uxorem. 512
    XXXIu. Quid intelligendum sit in eo quod Abraham post mortem Sarre accepit uxorem Cethuram. Ibid.
    XXXu. De geminis adhuc in utero Rebecce matris inclusis quid indicauerit diuina responsio. 513
    XXXuI. De oraculo et benedictione, quam Isaac non aliter quam pater ipsius, merito eiusdem dilectus accepit. 514
    XXXuII. De his que in Esau et Iacob mystice prefigurabantur. 515
    XXXuIII. De misso Iacob in Mesopotamiam ad accipiendam uxorem, et de uisione quam in itinere somniauit, et de quatuor ipsius feminis, cum unam petiisset uxorem. 516
    XXXIX. Que ratio fuerit ut Iacob etiam Isrel cognominaretur. 518
    XL. Quomodo Iacob cum septuaginta quinque animabus Aegyptum narretur ingressus; cum plerique ex his qui commemorantur, tempore posteriore sint geniti. Ibid.
    XLI. De benedictione, quam Iacob in Iudam filium suum promisit. 519
    XLII. De filiis Ioseph, quos Iacob prophetica manuum suarum transmutatione benedixit. 520
    XLIII. De temporibus Moysi, et Iesu Naue, ac Iudicum, atque exinde Regum, quorum quidem Saül primus est, sed Dauid precipuus et sacramento habetur et merito. 521
    LIBER DECIMUS SEPTIMUS.---In quo agitur de ciuitatis Dei procursu temporibus Regum et Prophetarum a Samuele et  Dauid usque ad Christum, et que sacris Litteris mandate sunt uaticinationes eorumdem temporum in Regum, Psalmorum et Salomonis libris de Christo et Ecclesia exponuntur. 523
    CAPUT PRIMUM. De temporibus Prophetarum. Ibid.
    II. Quo tempore sit impleta promissio Dei de terra Chanaan, quam in possessionem etiam Isrel carnalis accepit. Ibid.
    III. De tripartitis significationibus Prophetarum, que nunc ad terrenam, nunc ad celestem Ierusalem, nunc autem ad utramque referuntur. 525
    Iu. De prefigurata commutatione Isrelitici regni et sacerdotii, et de his que Anna mater Samuelis, personam gerens Ecclesie, prophetauit. 526
    u. De his que ad Heli sacerdotem homo Dei prophetico locutus est spiritu, significans sacerdotium, quod secundum Aaron institutum fuerat, auferendum. 532
    uI. De Iudaico sacerdotio et regno, que cum in eternum dicantur statuta, non permanent; ut alia intelligantur, quorum spondetur eternitas. 536
    uII. De disruptione regni Isrelitici, qua prefiguratur perpetua diuisio Isrelis spiritualis ab Isrele carnali. 537
    uIII. De promissionibus ad Dauid in filio eius, que nullatenus in Salomone, sed plenissime inueniuntur in Christo. 540
    IX. Quam similis in Psalmo octogesimo octauo sit prophetia de Christo, his que in Regnorum libris Nathan prophetante promittuntur. 542
    X. Quam diuersa acta sint in regno terrene Ierusalem, ab his que promiserat Deus, ut intelligeretur promissionis ueritas ad alterius Regis et regni gloriam pertinere. 543
    XI. De substantia populi Dei, que per susceptionem carnis in Christo est: qui solus eruendi ab inferis animam suam habuit potestatem. 544
    XII. Ad quorum personam pertinere intelligenda sit flagitatio promissorum, de quibus in Psalmo dicitur, Ubi sunt misericordie tue, Domine, antique, etc. 545
    XIII. An promisse pacis ueritas illis temporibus possit adscribi, que sub Salomone fluxerunt. 546
    XIu. De studio Dauid in dispositione mysterioque Psalmorum. 547
    Xu. An omnia que in Psalmis de Christo et Ecclesia prophetantur, ad contextum huius operis coaptanda sint. 548
    XuI. De his que in quadragesimo quarto Psalmo ad Christum et Ecclesiam pertinentia, aut aperte dicuntur, aut tropice. Ibid.
    XuII. De his que ad sacerdotium Christi in Psalmo centesimo nono, et de his que in Psalmo uigesimo primo ad passionem ipsius spectant. 550
    XuIII. De Psalmo tertio, et de quadragesimo, et de quinto decimo, et de sexagesimo septimo, in quibus mors et resurrectio Domini prophetantur. 551
    XIX. De Psalmo sexagesimo octauo, in quo Iudeorum pertinax infidelitas declaratur. 553
    XX. De regno ac merito Dauid, et de filio ipsius Salomone, eaque prophetia que ad Christum pertinens inuenitur, uel in eis libris qui scriptis ipsius copulantur, uel in eis quos pisius esse non dubium est. 554
    XXI. De regibus post Salomonem, siue in Iuda, siue in Isrel. 557
    XXII. De Ieroboam, qui impietate idololatrie subditum sibi populum profanauit, in quo tamen non destitit Deus et Prophetas inspirare, et multos ab idololatrie crimine custodire. Ibid.
    XXIII. De uario utriusque regni Hebreorum statu, donec ambo populi in captiuitatem diuerso tempore ducerentur, reuocato postea Iuda in regnum suum, quod nouissime in Romanorum transiit potestatem. 558
    XXIu. De Prophetis qui uel apud Iudeos postremi fuerunt, uel quos circa tempus natiuitatis Christi Euangelica prodit historia. Ibid.
    LIBER DECIMUS OCTAuUS.---Dicit de terrene ciuitatis a tempore Abraham ad mundi finem procursu cum ipsa ciuitate celesti: et attingit oracula de Christo, cum Sibyllarum, tum maxime sacrorum uatum, qui ab regni Romanorum exordio Scripserunt, Osee, Amos, Isaie, Michee, et subsequentium. 559
    CAPUT PRIMUM. De his que usque ad tempora Saluatoris decem et septem uoluminibus disputata sunt. Ibid.
    II. De terrene ciuitatis regibus atque temporibus, quibus ab exortu Abrahe sanctorum tempora supputata conueniunt. Ibid.
    III. Quibus regnantibus apud Assyrios et Sicyonios Abrahe centenario Isaac de promissione sit natus, uel ipsi Isaac sexagenario Esau et Iacob gemini de Rebecca sint editi. 562
    Iu. De temporibus Iacob et filii eius Ioseph. 563
    u. De Api rege Argiuorum, quem Aegyptii Serapim nominatum diuino honore coluerunt. Ibid.
    uI. Quo regnante apud Argiuos, quoue apud Assyrios, Iacob  in Aegypto sit mortuus. 564
    uII. Quorum regum tempore Ioseph in Aegypto defunctus sit. Ibid.
    uIII. Quorum regum etate Moyses natus sit, et quorum deorum iisdem temporibus sit orta religio. 565
    IX. Quando Atheniensium ciuitas sit condita, et quam causam nominis eius uarro perhibeat. 566
    X. Quid uarro tradat de nuncupatione Areopagi, et de diluuio Deucalionis. 567
    XI. Quo tempore Moyses populum de Aegypto eduxerit: et de Iesu Naue, qui eidem successit; quorum regum etate sit mortuus. 568
    XII. De sacris falsorum deorum, que reges Grecie illis temporibus instituerunt, que ab exitu Isrel ex Aegypto usque ad Iesu naue obitum dinumerantur. 569
    XIII. Qualium fabularum figmenta exorta sint eo tempore, quo Hebreis Iudices preesse ceperunt. 570
    XIu. De Theologis petis. 572
    Xu. De occasu regni Argiuorum, quo tempore apud Laurentes Picus Saturni filius regnum patris primus accepit. Ibid.
    XuI. De Diomede post Troie excidium in deos relato, cuius socii traditi sunt in uolucres esse conuersi. 573
    XuII. De incredibilibus commutationibus hominum quid uarro tradiderit. Ibid.
    XuIII. Quid credendum sit de transformationibus, que arte demonum hominibus uidentur accidere. 574
    XIX. Quod eo tempore Aeneas in Italiam uenerit, quo Labdon Iudex presidebat Hebreis. 576
    XX. De successione ordinis regii apud Isrelitas post Iudicum tempora. 577
    XXI. De regibus Latii, quorum primus Aeneas, et duodecimus Auentinus dii facti sunt. Ibid.
    XXII. Quod eo tempore Roma sit condita, quo regnum Assyriorum intercidit, et quo Ezechias regnabat in Iuda. 578
    XXIII. De Sybilla Erythrea, que inter alias Sibyllas cognoscitur de Christo euidentia multa cecinisse. 579
    XXIu. Quod regnante Romulo septem Sapientes claruerint, quo tempore decem tribus que Isrel dicebantur, in captiuitatem a Chaldeis ducte sunt, idemque Romulus mortuus diuino honore donatus est. 581
    XXu. Qui philosophi enituerint regnante apud Romanos Tarquinio Prisco, apud Hebreos Sedechia, cum Ierusalem capta est, templumque subuersum. 582
    XXuI. Quod eo tempore, quo impletis septuaginta annis Iudeorum est resoluta captiuitas, Romani quoque a dominatu sunt regio liberati. Ibid.
    XXuII. De temporibus Prophetarum, quorum oracula habentur in libris; quique tunc de uocatione Gentium multa cecinerunt, quando Romanorum regnum cepit, Assyriorumque defecit. 583
    XXuIII. De his que ad Euangelium Christi pertinent, quid Osee et Amos prophetauerint. 584
    XXIX. Que ab Isaia de Christo et Ecclesia sint predicta. 585
    XXX. Que Micheas, et Ionas et Iel nouo Testamento congruentia prophetauerint. 586
    XXXI. Que in Abdia, in Naum, et Ambacu de salute mundi in Christo prenuntiata reperiantur. 587
    XXXII. De prophetia que in Oratione Ambacu et Cantico continetur. 588
    XXXIII. De Christo et uocatione Gentium que Ieremias et Sophonias prophetico Spiritu sint prefati. 591
    XXXIu. De prophetia Danielis et Ezechielis, que in Christum Ecclesiamque concordat. 592
    XXXu. De trium prophetarum uaticinio, id est, Aggei, Zacarie et Malachie. 593
    XXXuI. De Esdra et libris Machabeorum. 596
    XXXuII. Quod Prophetica auctoritas omni origine gentilis philosophie inueniatur antiquior. Ibid.
    XXXuIII. Quod quedam sanctorum scripta ecclesiasticus canon propter nimiam non receperit uetustatem, ne per occasionem eorum falsa ueris insererentur. 598
    XXXIX. De Hebraicis litteris, que nunquam in sue lingue proprietate non fuerint. Ibid.
    XL. De Aegyptiorum mendacissima uanitate, que antiquitati scientie sue centum millia adscribit annorum. 599
    XLI. De philosophicarum opinionum dissensionibus, et canonicarum apud Ecclesiam concordia Scripturarum. 600
    XLII. Qua dispensatione Prouidentie Dei Scripture sacre ueteris Testamenti ex hebreo in grecum eloquium translate sint, ut Gentibus innotescerent. 602
    XLIII. De auctoritate Septuaginta Interpretum, que, saluo honore hebrei stili, omnibus sit interpretibus preferenda. 603
    XLIu. Quid intelligendum sit de Niniuitarum excidio, cuius denuntiatio in hebreo quadraginta dierum spatio tenditur, in Septuaginta autem tridui breuitate concluditur. 603
    XLu. Quod post instaurationem templi prophetas Iudei  habere destiterint, et exinde usque ad natiuitatem Christi continuis aduersitatibus sint afflicti, ut probaretur alterius templi edificationem propheticis uocibus fuisse promissam. 606
    XLuI. De ortu Saluatoris nostri, secundum quod uerbum caro factum est; et de dispersione Iudeorum per omnes gentes, sicut fuerat prophetatum. 608
    XLuII. An ante tempora christiana aliqui fuerint extra Isreliticum genus, qui ad celestis ciuitatis consortium pertinerent. 609
    XLuIII. Prophetiam Aggei, qua dixit maiorem futuram gloriam domus Dei, quam primum fuisset, non in reedificatione templi, sed in Ecclesia Christi esse completam. 610
    XLIX. De indiscreta multiplicatione Ecclesie, qua in hoc seculo multi reprobi miscentur electis. 611
    L. De predicatione Euangelii, que per passiones predicantium clarior et potentior facta est. 612
    LI. Quod etiam per hereticorum dissensiones fides catholica roboretur. Ibid.
    LII. An credendum sit, quod quidam putant impletis decem persecutionibus que fuerunt, nullam iam superesse preter undecimam, que in ipso Antichristi tempore sit futura. 614
    LIII. De tempore nouissime persecutionis occulto. 616
    LIu. De stultissimo mendacio Paganorum, quo christianam religionem non ultra trecentos sexaginta quinque annos mansuram esse finxerunt. 618
    LIBER DECIMUS NONUS.---In quo de finibus utriusque ciuitatis, terrene ac celestis, disputatur. Recensentur de bonorum et malorum finibus opiniones philosophorum, qui beatitudinem in hac uita facere ipsi sibi frustra conati sunt: qui dum operosius refelluntur, ipsius ciuitatis celestis, seu populi christiani beatitudo et pax quenam sit, qualisue hic haberi, uel in futurum sperari possit, demonstratur. 621
    CAPUT PRIMUM. Quod in questione, quam de finibus bonorum et malorum philosophica disputatio uentilauit, ducentas octoginta et octo sectas esse posse uarro perspexerit. Ibid.
    II. Quomodo remotis omnibus differentiis, que non secte, sed questiones sunt, ad tripartitam summi boni definitionem uarro perueniat, quarum tamen una sit eligenda. 624
    III. De tribus sectis summum hominis bonum querentibus quam eligendam uarro definiat, sequens ueteris Academie, Antiocho auctore, sententiam. 625
    Iu. De summo bono et summo malo quid Christiani sentiant contra philosophos, qui summum bonum in se sibi esse dixerunt. 627
    u. De sociali uita, que cum maxime expetenda sit, multis offensionibus sepe subuertitur. 631
    uI. De errore humanorum iudiciorum, cum ueritas latet. 632
    uII. De diuersitate linguarum, qua societas hominum dirimitur; et de miseria bellorum, etiam que iusta dicuntur. 633
    uIII. Quod amicitia bonorum secura esse non possit, dum a periculis que in hac uita sunt, trepidari necesse sit. 634
    IX. De amicitia sanctorum Angelorum, que homini in hoc mundo non potest esse manifesta, propter fallaciam demonum, in quos inciderunt qui multos sibi deos colendos putarunt. 635
    X. Quis fructus sanctis de superata huius uite tentatione paratus sit. 636
    XI. De beatitudine pacis eterne, in qua sanctis finis est, id est uera perfectio. 637
    XII. Quod etiam bellantium seuitia omnesque hominum inquietudines ad pacis finem cupiant peruenire, sine cuius appetitu nulla natura sit. Ibid.
    XIII. De pace uniuersali, que inter quaslibet perturbationes priuari non potest lege nature, dum sub iusto iudice ad id quisque peruenit ordinatione, quod meruit uoluntate. 640
    XIu. De ordine ac lege, siue celesti, siue terrena per quam societati humane etiam dominando consulitur, cui et consulendo seruitur. 642
    Xu. De libertate naturali, et de seruitute, cuius prima causa peccatum est, qua homo male uoluntatis etiamsi non est mancipium alterius hominis, seruus est proprie libidinis. 643
    XuI. De equo iure dominandi. 644
    XuII. Unde celestis societas cum terrena ciuitate pacem habeat, et unde discordiam. 645
    XuIII. Quam diuersa sit Academie noue ambiguitas a constantia fidei christiane. 646
    XIX. De habitu et moribus populi christiani. 647
    XX. Quod ciues sanctorum in uite huius tempore spe beati sint. 648
    XXI. An secundum definitiones Scipionis, que in dialogo Ciceronis sunt, unquam fuerit Romana respublica. Ibid.
    XXII. An uerus sit Deus, cui Christiani seruiunt, cui soli debeat sacrificari. 650
     XXIII. Que Porphyrius dicat oraculis deorum responsa esse de Christo. 650
    XXIu. Qua definitione constet populi et reipublice nuncupationem recte sibi non solum Romanos sed etiam regna alia uindicare. 655
    XXu. Quod non possint ibi uere esse uirtutes, ubi non est uera religio. 656
    XXuI. De pace populi alienati a Deo, qua utitur ad pietatem populus Dei, dum in hoc peregrinus est mundo. Ibid.
    XXuII. De pace seruientium Deo, cuius perfecta tranquillitas in hac temporali uita non potest apprehendi. 657
    XXuIII. In quem finem uenturus sit exitus impiorum. 658
    LIBER uIGESIMUS.---De iudicio nouissimo, deque testimoniis cum Noui, tum ueteris Instrumenti, quibus denuntiatur futurum. Ibid
    CAPUT PRIMUM. Quod quamuis omni tempore Deus iudicet, in hoc tamen libro de nouissimo eius iudicio sit proprie disputandum. Ibid.
    II. De uarietate rerum humanarum, cui non potest dici deesse iudicium Dei, quamuis nequeat uestigari. 660
    III. Quid in libro Ecclesiaste Salomon de his que in hac uita et bonis et malis sunt communia, disputarit. 661
    Iu. Quod ad disserendum de nouissimo iudicio Dei, Noui primum Testamenti, ac deinde ueteris testimonia prolaturus sit. 662
    u. Quibus sententiis Domini Saluatoris diuinum iudicium futurum in fine seculi declaretur. Ibid.
    uI. Que sit prima resurrectio, que secunda. 665
    uII. De duabus resurrectionibus et de mille annis quid in Apocalypsi Ioannis scriptum sit, et quid de eis rationabiliter sentiatur. 666
    uIII. De alligatione et solutione diaboli. 669
    IX. Quod sit regnum sanctorum cum Christo per mille annos, et in quo discernatur a regno eterno. 672
    X. Quid respondendum sit eis, qui putant resurrectionem ad sola corpora, non etiam ad animas pertinere. 675
    XI. De Gog et Magog, quos ad persequendam Ecclesiam Dei, solutus prope finem seculi diabolus incitabit. 676
    XII. An ad ultimum supplicium pertineat impiorum, quod descendisse ignis de celo, et eosdem comedisse memoratur. 677
    XIII. An tempus persecutionis Antichristi mille annis annumerandum sit. Ibid.
    XIu. De damnatione diaboli cum suis, et per recapitulationem de resurrectione corporea omnium mortuorum, et de iudicio ultime retributionis. 679
    Xu. Qui sint mortui, quos ad iudicium exhibuit mare, uel quos mors et inferi reddiderunt. 680
    XuI. De celo nouo, et terra noua. 681
    XuII. De Ecclesie glorificatione sine fine post finem. 682
    XuIII. Quid apostolus Petrus de nouissimo Dei iudicio predicarit. 683
    XIX. Quid apostolus Paulus Thessalonicensibus scripserit de manifestatione Antichristi, cuius tempus dies Domini subsequetur. 685
    XX. Quid idem apostolus in prima ad eosdem Epistola de resurrectione mortuorum docuerit. 687
    XXI. Quid Isaias propheta de mortuorum resurrectione et de retributione iudicii sit locutus. 690
    XXII. Qualis futura sit egressio sanctorum ad uidendas penas malorum. 694
    XXIII. Quid prophetauerit Daniel de persecutione Antichristi, et de iudicio Dei, regnoque sanctorum. Ibid.
    XXIu. In Psalmis Dauidicis que de fine seculi huius et nouissimo Dei iudicio prophetentur. 696
    XXu. De prophetia Malachie, qua Dei iudicium ultimum declaratur, et quorumdam dicitur per purificatorias penas facienda mundatio. 699
    XXuI. De sacrificiis que sancti offerent Deo sic placitura quomodo in diebus pristinis et annis prioribus placuerunt. 700
    XXuII. De separatione bonorum et malorum, per quam nouissimi iudicii discretio declaratur. 702
    XXuIII. De lege Moysi spiritualiter intelligenda, ne in damnabilia murmura carnalis sensus incurrat. 703
    XXIX. De aduentu Elie ante iudicium, cuius predicatione Scripturarum secreta reserante Iudei conuertentur ad Christum. Ibid.
    XXX. Quod in libris ueteris Testamenti cum Deus legitur iudicaturus, non euidenter Christi persona monstretur: sed ex quibusdam testimoniis, ubi Dominus Deus loquitur, appareat non dubie quod ipse sit Christus. 704
    LIBER uIGESIMUS PRIMUS.---De fine debito ciuitatis diaboli, supplicio scilicet damnatorum sempiterno, deque humanis contra illud incredulorum argumentis. 709
    CAPUT PRIMUM. De ordine disputationis, qua prius disserendum est de perpetuo supplicio damnatorum cum diabolo, quam de eterna felicitate sanctorum. Ibid.
     II. An possint corpora in ustione ignis esse perpetua. 709
    III. An consequens sit ut corporeum dolorem sequatur carnis interitus. Ibid.
    Iu. De naturalibus exemplis, quorum consideratio doceat posse inter cruciatus uiuentia corpora permanere. 712
    u. Quanta sint quorum ratio nequeat agnosci, et tamen eadem uera esse non sit ambiguum. 714
    uI. Quod non omnia miracula naturalia sint, sed pleraque humano ingenio modificata, pleraque autem demonum arte composita. 716
    uII. Quod in rebus miris summa credendi ratio sit omnipotentia Creatoris. 718
    uIII. Non esse contra naturam, cum in aliqua re, cuius natura innotuit, aliquid ab eo quod erat notum, incipit esse diuersum. 720
    IX. De gehenna, et eternarum qualitate penarum. 723
    X. An ignis gehenne, si corporalis est, possit malignos spiritus, id est demones incorporeos, tactu suo adurere. 724
    XI. An hoc ratio iustitie habeat, ut non sint extensiora penarum tempora, quam fuerint peccatorum. 725
    XII. De magnitudine preuaricationis prime, ob quam eterna pena omnibus debeatur, qui extra gratiam fuerint Saluatoris. 726
    XIII. Contra opinionem eorum qui putant criminosis supplicia post mortem causa purgationis adhiberi. 727
    XIu. De penis temporalibus istius uite, quibus subiecta est humana conditio. 728
    Xu. Quod omne opus gratie Dei eruentis nos de profunditate ueteris mali, ad futuri seculi pertineat nouitatem. 729
    XuI. Sub quibus gratie legibus omnes regeneratorum habeantur etates. 730
    XuII. De his qui putant nullorum hominum penas in eternum esse mansuras. 731
    XuIII. De his qui nouissimo iudicio, propter intercessiones sanctorum, neminem hominum putant esse damnandum. 732
    XIX. De his qui impunitatem omnium peccatorum promittunt etiam hereticis, propter participationem corporis Christi. 733
    XX. De his qui non omnibus, sed iis tantum qui apud Catholicos sunt renati, etiamsi postea in multa crimina erroresque proruperint, indulgentiam pollicentur. 734
    XXI. De his qui eos qui permanent in catholica fide, etiamsi pessime uixerint, et ob hoc uri meruerint, tamen propter fidei fundamentum saluandos esse definiunt. Ibid.
    XXII. De his qui putant ea crimina, que inter eleemosynarum opera committuntur, ad damnationis iudicium non uocari. Ibid.
    XXIII. Contra opinionem eorum qui dicunt, nec diaboli, nec hominum malorum perpetua futura supplicia. 735
    XXIu. Contra eorum sensum, qui in iudicio Dei omnibus reis propter sanctorum preces putant esse parcendum. 736
    XXu. An hi qui inter hereticos baptizati sunt, et deteriores postea male uiuendo facti sunt, uel hi qui apud Catholicos renati ad hereses aut schismata transierunt. uel hi qui a Catholicis apud quos renati sunt, non recedentes, criminose uiuere perstiterunt, possint priuilegio Sacramentorum remissionem eterni sperare supplicii. 741
    XXuI. Quid sit in fundamento habere Christum, et quibus spondeatur salus quasi per ignis usturam. 743
    XXuII. Contra eorum persuasionem, qui putant sibi non obfutura peccata, in quibus, cum eleemosynas facerent, perstiterunt. 746
    LIBER uIGESIMUS SECUNDUS.---De fine debito ciuitatis Dei, hoc est de eterna felicitate sanctorum. Adstruitur fides resurrectionis corporum, et explicatur qualis futura sit. Tum dicto quid acturi sint in corporibus immortalibus atque spiritualibus sancti, opus terminatur. 751
    CAPUT PRIMUM. De conditione Angelorum et hominum. Ibid.
    II. De eterna Dei et incommutabili uoluntate. 752
    III. De promissione eterne beatitudinis sanctorum, et perpetuis suppliciis impiorum. 753
    Iu. Contra sapientes mundi, qui putant terrena hominum corpora ad celeste habitaculum non posse transferri. 754
    u. De resurrectione carnis, quam quidam mundo credente non credunt. 755
    uI. Quod Roma conditorem suum Romulum diligendo deum fecerit; Ecclesia autem Christum, Deum credendo dilexerit. 757
    uII. Quod ut mundus in Christum crederet, uirtutis fuerit diuine, non persuasionis humane. 759
    uIII. De miraculis que ut mundus in Christum crederet  facta sunt, et fieri mundo credente non desinunt. 760
    IX. Quod uniuersa miracula, que per martyres in Christi nomine fiunt, ei fidei testimonium ferant, qua in Christum martyres crediderunt. 771
    X. Quanto dignius honorentur martyres, qui ideo multa mira || obtinent, ut Deus uerus colatur, quam demones, qui ob hoc quedam faciunt, ut ipsi dii esse credantur. 772
    XI. Contra Platonicos, qui de naturalibus elementorum ponderibus argumentantur terrenum corpus in celo esse non posse. 773
    XII. Contra calumnias infidelium, quibus Christianos de credita carnis resurrectione irrident. 775
    XIII. An abortiui non pertineant ad resurrectionem, si pertinent ad numerum mortuorum. 776
    XIu. An infantes in ea sint resurrecturi habitudine corporis, quam habituri erant etatis accessu. Ibid.
    Xu. An ad Dominici corporis modum omnium mortuorum resurrectura sint corpora. 777
    XuI. Qualis intelligenda sit sanctorum conformatio ad imaginem Filii Dei. 778
    XuII. An in suo sexu resuscitanda atque mansura sint corpora feminarum. Ibid.
    XuIII. De uiro perfecto, id est Christo, et corpore eius, id est Ecclesia, que est ipsius plenitudo. 779
    XIX. Quod omnia corporis uitia, que in hac uita humano contraria sunt decori, in resurrectione non sint futura, ubi manente naturali substantia, in unam pulchritudinem et qualitas concurret et quantitas. 780
    XX. Quod in resurrectione mortuorum natura corporum quibuslibet modis dissipatorum in integrum undecumque reuocanda sit. 782
    XXI. De nouitate corporis spiritualis, in quam sanctorum caro mutabitur. 783
    XXII. De miseriis ac malis, quibus humanum genus merito prime preuaricationis obnoxium est, et a quibus nemo nisi per Christi gratiam liberatur. 784
    XXIII. De his que preter illa mala que bonis malisque communia sunt, ad iustorum laborem specialiter pertinent. 787
    XXIu. De bonis quibus etiam hanc uitam damnationi obnoxiam Creator impleuit. 788
    XXu. De peruicacia quorumdam, qui resurrectionem carnis, quam, sicut predictum est, totus mundus credit, impugnant. 792
    XXuI. Quomodo Porphyrii definitio, qua beatis animis putat corpus omne fugiendum, ipsius Platonis sententia destruatur, qui dicit summum Deum diis promisisse, ut nunquam corporibus exuerentur. 794
    XXuII. De contrariis definitionibus Platonis atque Porphyrii, in quibus si uterque alteri cederet, a ueritate neuter deuiaret. 795
    XXuIII. Quid ad ueram resurrectionis fidem uel Plato, uel Labeo, uel etiam uarro conferre sibi potuerint, si opiniones eorum in unam sententiam conuenissent. Ibid.
    XXIX. De qualitate uisionis, qua in futuro seculo sancti Deum uidebunt. 796
    XXX. De eterna felicitate ciuitatis Dei, sabbatoque perpetuo. 801
    APPENDIX TOMI SEPTIMI OPERUM S. AUGUSTINI. 805-806
    EPISTOLA AuITI ad PALCHONIUM de reliquiis S. Stephani, et de Luciani Epistola a se e greco in latinum uersa. Ibid.
    ADMONITIO in Epistolam LUCIANI ad omnem Ecclesiam. 807-808
    EPISTOLA LUCIANI ad omnem Ecclesiam, de reuelatione corporis Stephani martyris primi et aliorum. Ibid.
    EPISTOLA ANASTASII ad LANDULEUM, de scriptura translationis protomartyris Stephani, quam e greco in latinum uertit. Ibid.
    SCRIPTURA de translatione S. Stephani de Ierusalem in urbem Byzantium. Ibid.
    SCRIPTURA SEuERI ad omnem Ecclesiam, de uirtutibus ad Iudeorum conuersionem in Minoricensi insula factis in presentia reliquiarum S. Stephani. 821
    DE MIRACULIS S. STEPHANI PROTOMARTYRIS LIBRI DUO. 833-834
    LIBER PRIMUS.---Textus diuinorum operum, que ostensi sunt per beati protomartyris Stephani uenerabile meritum, mandata quoque notitie fidelium ab Euodio in Ecclesia Uzali, cuius urbis pontificatum administrabat sacerdos dignissimus; Aurelio tunc temporis Augustino apud Hipponem dominice stationis dispensatore constituto. Ibid.
    LIBER SECUNDUS. uaria referuntur miracula. 842




FINIS TOMI SEPTIMI.


